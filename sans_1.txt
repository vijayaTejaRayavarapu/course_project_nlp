
तस्य चैवंप्रभावस्य धर्मज्ञस्य महात्मनः |<br>
सुतार्थं तप्यमानस्य नासीद्वंशकरः सुतः || १-८-१

चिन्तयानस्य तस्यैवं बुद्धिरासीन्महात्मनः |<br>
सुतार्थं वाजिमेधेन किमर्थं न यजाम्यहम् || १-८-२

स निश्चितां मतिं कृत्वा यष्टव्यमिति बुद्धिमान् |<br>
मंत्रिभिः सह धर्मात्मा सर्वैरपि कृतात्मभिः || १-८-३<br>
ततोऽब्रवीदिदं राजा सुमन्त्रं मंत्रिसत्तमम् |<br>
शीघ्रमानय मे सर्वान् गुरूंस्तान्सपुरोहितान् || १-८-४

ततः सुमंत्रः त्वरितं गत्वा त्वरितविक्रमः |<br>
समानयत्स तान्सर्वान्समस्तान्वेदपारगान् || १-८-५<br>
सुयज्ञं वामदेवं च जाबालिमथ काश्यपम् |<br>
पुरोहितं वशिष्ठं च ये चाप्यन्ये द्विजोत्तमाः || १-८-६

तान्पूजयित्वा धर्मात्मा राजा दशरथस्तदा |<br>
इदं धर्मार्थसहितं श्लक्ष्णं वचनमब्रवीत् ||१-८-७

मम लालप्यमानस्य सुतार्थं नास्ति वै सुखम् |<br>
तदर्थं हयमेधेन यक्ष्यामीति मतिर्मम || १-८-८

तदहं यष्टुमिच्छमि शास्त्रदृष्टेन कर्मणा |<br>
कथं प्राप्स्याम्यहं कामं बुद्धिरत्र विचिन्त्यताम् || १-८-९

ततः साध्विति तद्वाक्यं ब्राह्मणाः प्रत्यपूजयन् |<br>
वशिष्ठप्रमुखाः सर्वे पार्थिवस्य मुखेरितम् || १-८-१०

ऊचुश्च परमप्रीताः सर्वे दशरथं वचः |<br>
संभाराः संभ्रियंतां ते तुरगश्च विमुच्यताम् || १-८-११

सरय्वाश्चोत्तरे तीरे यज्ञभूमिर्विधीयताम् |<br>
सर्वथा प्राप्स्यसे पुत्रानभिप्रेतांश्च पार्थिव || १-८-१२<br>
यस्य ते धर्मिकी बुद्धिरियं पुत्रार्थमागता |

ततस्तुष्टोऽभवद्राजा श्रुत्वैतद् द्विजभाषितम् || १-८-१३<br>
अमात्यांश्चाब्रवीद्राजा हर्षपर्याकुलेक्षणः |<br>
संभाराः संभ्रियंतां मे गुरूणां वचनादिह || १-८-१४

समर्थाधिष्ठितश्चाश्वः सोपाध्यायो विमुच्यताम् |<br>
सरय्वाश्चोत्तरे तीरे यज्ञभूमिर्विधीयताम् || १-८-१५

शान्तयश्चापि वर्धन्तां यथाकल्पं यथाविधि |<br>
शक्यः प्राप्तुमयं यज्ञः सर्वेणापि महीक्षिता |<br>
नापराधो भवेत् कष्टो यद्यस्मिन् क्रतुसत्तमे || १-८-१६

छिद्रं हि मृगयन्तेऽत्र विद्वांसो ब्रह्मराक्षसाः |<br>
विधिहीनस्य यज्ञस्य सद्यः कर्ता विनश्यति || १-८-१७

तद्यथा विधिपूर्वं मे क्रतुरेष समाप्यते |<br>
तथा विधानं क्रियतां समर्थाः साधनेष्विति || १-८-१८

तथेति चाब्रुवन्सर्वे मंत्रिणः प्रतिपूजिता |<br>
पार्थिवेन्द्रस्य तद्वाक्यं यथापूर्वं निशम्य ते || १-८-१९

तथा द्विजास्ते धर्मज्ञा वर्धयन्तो नृपोत्तमम् |<br>
अनुज्ञातास्ततः सर्वे पुनर्जग्मुर्यथागतम् || १-८-२०

विसर्जयित्वा तान्विप्रान् सचिवानिदमब्रवीत् |<br>
ऋत्विग्भिरुपसंदिष्टो यथावत् क्रतुराप्यताम् || १-८-२१

इत्युक्त्वा नृपशार्दूलः सचिवान्समुपस्थितान् |<br>
विसर्जयित्वा स्वं वेश्म प्रविवेश महामतिः || १-८-२२

ततः स गत्वा ताः पत्नीर्नरेन्द्रो हृदयंगमाः |<br>
उवाच दीक्षां विशत यक्ष्येऽहं सुतकारणात् || १-८-२३

तासां तेनातिकान्तेन वचनेन सुवर्चसाम् |<br>
मुखपद्मान्यशोभन्त पद्मानीव हिमात्यये || १-८-२४
undefined
undefined
undefined

अथ तस्याप्रमेयस्य मुनेर्वचनमुत्तमम् |<br>
श्रुत्वा पुरुषशार्दूलः प्रत्युवाच शुभां गिरम् || १-२५-१

अल्पवीर्या यदा यक्षी श्रूयते मुनिपुङ्गव |<br>
कथं नागसहस्रस्य धारयत्यबला बलम् || १-२५-२

इत्युक्तं वचनं श्रुत्वा राघवस्यामितोजसा |<br>
हर्षयन् श्लक्ष्णया वाचा सलक्ष्मणमरिन्दमम् || १-२५-३<br>
विश्वामित्रोऽब्रवीद्वाक्यं शृणु येन बलोत्कटा |<br>
वरदानकृतं वीर्यं धारयत्यबला बलम् || १-२५-४

पूर्वमासीन्महायक्षः सुकेतुर्नाम वीर्यवान् |<br>
अनपत्यः शुभाचारः स च तेपे महत्तपः || १-२५-५

पितामहस्तु सुप्रीतस्तस्य यक्षपतेस्तदा |<br>
कन्यारत्नं ददौ राम ताटकां नाम नामतः || १-२५-६

ददौ नागसहस्रस्य बलं चास्याः पितामहः |<br>
न त्वेव पुत्रं यक्षाय ददौ ब्रह्मा महायशाः || १-२५-७

तां तु बालां विवर्धन्तीं रूपयौवनशालिनीम् |<br>
जंभपुत्राय सुन्दाय ददौ भार्यां यशस्विनीम् || १-२५-८

कस्यचित्त्वथ कालस्य यक्षी पुत्रं व्यजायत |<br>
मारीचं नाम दुर्धर्षं यः शापाद्राक्षसोऽभवत् ||१-२५-९

सुन्दे तु निहते राम सागस्त्यमृषिसत्तमम् |<br>
ताटका सह पुत्रेण प्रधर्षयितुमिच्छति || १-२५-१०

भक्षार्थं जातसंरम्भा गर्जन्ती साभ्यधावत |<br>
आपतन्तीं तु तां दृष्ट्वा अगस्त्यो भगवानृषिः || १-२५-११<br>
राक्षसत्वं भजस्वेति मारीचं व्याजहार सः |

अगस्त्यः परमामर्षस्ताटकामपि शप्तवान् || १-२५-१२<br>
पुरुषादी महायक्षी विरूपा विकृतानना |<br>
इदं रूपं विहायाशु दारुणं रूपमस्तु ते || १-२५-१३

सैषा शापकृतामर्षा ताटका क्रोधमूर्च्छिता |<br>
देशमुत्सादयत्येनमगस्त्याचरितं शुभम् || १-२५-१४

एनां राघवदुर्वृत्तां यक्षीं परमदारुणाम् |<br>
गोब्राह्मणहितार्थाय जहि दुष्टपराक्रमाम् || १-२५-१५

न ह्येनां शापसंसृष्टां कश्चिदुत्सहते पुमान् |<br>
निहन्तुं त्रिषु लोकेषु त्वामृते रघुनन्दन || १-२५-१६

न हि ते स्त्रीवधकृते घृणा कार्या नरोत्तम |<br>
चातुर्वर्ण्यहितार्थाय कर्तव्यम् राजसूनुना || १-२५-१७

नृशंसमनृशंसं वा प्रजारक्षणकारणात् |<br>
पातकं वा सदोषं वा कर्तव्यं रक्षता सदा || १-२५-१८

राज्यभारनियुक्तानामेष धर्मः सनातनः |<br>
अधर्म्यां जहि काकुत्स्थ धर्मो ह्यस्यां न विद्यते || १-२५-१९

श्रूयते हि पुरा शक्रो विरोचनसुतां नृप |<br>
पृथिवीं हन्तुमिच्छन्तीं मन्थरामभ्यसूदयत् || १-२५-२०

विष्णुना च पुरा राम भृगुपत्नी पतिव्रता |<br>
अनिन्द्रं लोकमिच्छन्ती काव्यमाता निषूदिता || १-२५-२१

एतैरन्यैश्च बहुभी राजपुत्रैर्महात्मभिः |<br>
अधर्मसहिता नार्यो हताः पुरुषसत्तमैः |<br>
तस्मादेनां घृणां त्यक्त्वा जहि मच्छासनान्नृप || १-२५-२२
undefined
undefined
undefined

एतच्छ्रुत्वा रहः सूतो राजानमिदमब्रवीत् |<br>
श्रूयतां तत् पुरावृत्तं पुराणे च मया श्रुतम् || १-९-१

ऋत्विग्भिरुपदिष्टोऽयं पुरावृत्तो मया श्रुतः |<br>
सनत्कुमारो भगवान् पूर्वं कथितवान् कथाम् || १-९-२<br>
ऋषीणां सन्निधौ राजंस्तव पुत्रागमं प्रति |

काश्यपस्य च पुत्रोऽस्ति विभाण्डक इति श्रुतः || १-९-३<br>
ऋष्यशृङ्ग इति ख्यातस्तस्य पुत्रो भविष्यति<br>
स वने नित्यसंवृद्धो मुनिर्वनचरः सदा || १-९-४

नान्यं जानाति विप्रेन्द्रो नित्यं पित्रनुवर्तनात् |<br>
द्वैविध्यं ब्रहचर्यस्य भविष्यति महात्मनः || १-९-५

लोकेषु प्रथितं राजन् विप्रैश्च कथितं सदा |<br>
तस्यैवं वर्तमानस्य कालः समभिवर्तत || १-९-६

अग्निं शुश्रूषमाणस्य पितरं च यशस्विनम् |<br>
एतस्मिन्नेव काले तु रोमपादः प्रतापवान् || १-९-७<br>
अङ्गेषु प्रथितो राजा भविष्यति महाबलः |

तस्य व्यतिक्रमाद्राज्ञो भविष्यति सुदारुणा || १-९-८<br>
अनावृष्ठिः सुघोरा वै सर्वभूतभयावहा |

अनावृष्ट्यां तु वृत्तायां राजा दुःखसमन्वितः || १-९-९<br>
ब्राह्मणान् श्रुतवृद्धांश्च समानीय प्रवक्ष्यति |

भवन्तः श्रुतधर्माणो लोकचारित्रवेदिनः || १-९-१०<br>
समादिशन्तु नियमं प्रायश्चित्तं यथा भवेत् |

इत्युक्तास्ते ततो राज्ञा सर्वे ब्राह्मणसत्तमाः || १-९-११<br>
वक्ष्यन्ति ते महीपालं ब्राह्मणा वेदपारगाः |<br>
विभाण्डकसुतं राजन् सर्वोपायैरिहानय || १-९-१२

आनाय्य तु महीपाल ऋश्यशृङ्गं सुसत्कृतम् ।<br>
विभाण्डकसुतं राजन् ब्राह्मणं वेदपारगम् ।<br>
प्रयच्छ कन्यां शान्तां वै विधिना सुसमाहितः ॥१-९-१३<br>


तेषां तु वचनं श्रुत्वा राजा चिन्तां प्रपत्स्यते |<br>
केनोपायेन वै शक्यमिहानेतुं स वीर्यवान् || १-९-१४

ततो राजा विनिश्चित्य सह मंत्रिभिरात्मवान् |<br>
पुरोहितममात्यांश्च प्रेषयिष्यति सत्कृतान् || १-९-१५

	ते तु राज्ञो वचः श्रुत्वा व्यथिता विनताननाः |<br>
	न गच्छेम ऋषेर्भीता अनुनेष्यन्ति तं नृपम् || १-९-१६

वक्ष्यन्ति चिंतयित्वा ते तस्योपायांश्च तत्क्षमान् |<br>
आनेष्यामो वयं विप्रं न च दोषो भविष्यति || १-९-१७

एवमङ्गाधिपेनैव गणिकाभिर्ऋषेः सुतः |<br>
आनीतोऽवर्षयद्देवः शान्ता चास्मै प्रदीयते || १-९-१८

ऋष्यशृङ्गस्तु जामाता पुत्रांस्तव विधास्यति |<br>
सनत्कुमारकथितमेतावद्व्याहृतं मया || १-९-१९

अथ हृष्टो दशरथः सुमंत्रं प्रत्यभाषत |<br>
यथर्ऋष्यशृङ्गस्त्वानीतो विस्तरेण तथोच्यताम् || १-९-२०
undefined
undefined
undefined

सर्वा पूर्वमियं येषामासीत्कृत्स्ना वसुंधरा |<br>
प्रजापतिमुपादाय नृपाणां जयशालिनाम् ||१-५-१<br>
येषां स सगरो नाम सागरो येन खानितः |<br>
षष्टिः पुत्रसहस्राणि यं यान्तं पर्यवारयन् ||१-५-२<br>
इक्ष्वाकूणामिदं तेषां रज्ञां वंशे महात्मनाम् |<br>
महदुत्पन्नमाख्यानं रामायणमिति श्रुतम् || १-५-३

तदिदं वर्तयिष्यावः सर्वं निखिलमादितः |<br>
धर्मकामार्थसहितं श्रोतव्यमनसूयया || १-५-४

कोसलो नाम मुदितः स्फीतो जनपदो महान् |<br>
निविष्टः सरयूतीरे प्रभूतधनधान्यवान् || १-५-५

अयोध्या नाम नगरी तत्रासील्लोकविश्रुता |<br>
मनुना मानवेन्द्रेण या पुरी निर्मिता स्वयम् || १-५-६

आयता दश च द्वे च योजनानि महापुरी |<br>
श्रीमती त्रीणि विस्तीर्णा सुविभक्ता महापथा || १-५-७

राजमार्गेण महता सुविभक्तेन शोभिता |<br>
मुक्तपुष्पावकीर्णेन जलसिक्तेन नित्यशः || १-५-८

तां तु राजा दशरथो महाराष्ट्रविवर्धनः |<br>
पुरीमावासयामास दिवं देवपतिर्यथा || १-५-९

कवाटतोरणवतीं सुविभक्तान्तरापणाम् |<br>
सर्वयन्त्रायुधवतीमुषितां सर्वशिल्पिभिः || १-५-१०

सूतमागधसंबाधां श्रीमातीमतुलप्रभाम् |<br>
उच्चाट्टालध्वजवतीं शतघ्नीशतसंकुलाम् || १-५-११

वधूनाटकसंङ्घैश्च संयुक्तां सर्वतः पुरीम् |<br>
उद्यानाम्रवणोपेतां महतीं सालमेखलाम् || १-५-१२

दुर्गगंभीरपरिखां दुर्गामन्यैर्दुरासदाम् |<br>
वाजिवारणसपूर्णां गोभिरुष्ट्रैः खरैस्तथा || १-५-१३

सामन्तराजसंङ्घैश्च बलिकर्मभिरावृताम् |<br>
नानादेशनिवासैश्च वणिग्भिरुपशोभिताम् || १-५-१४

प्रासादै रत्नविकृतैः पर्वतैरुपशोभिताम् |<br>
कूटागारैश्च सम्पुर्णामिन्द्रस्येवामरावतीम् |१-५-१५

चित्रामष्टापदाकारां वरनारीगणैर्युताम् |<br>
सर्वरत्नसमाकीर्णां विमानगृहशोभिताम् || १-५-१६

गृहगाढामविच्छिद्रां समभूमौ निवेशिताम् |<br>
शालितण्डुलसम्पूर्णामिक्षुकाण्डरसोदकाम् ||१-५-१७

दुन्दुभीभिर्मृदङ्गैश्च वीणाभिः पणवैस्तथा |<br>
नादितां भृशमत्यर्थं पृथिव्यां तामनुत्तमाम् ||१-५-१८

विमानमिव सिद्धानां तपसाधिगतं दिवि |<br>
सुनिवेशितवेश्मान्तां नरोत्तमसमावृताम् ||१-५-१९

ये च बाणैर्न विध्यन्ति विविक्तमपरापरम् |<br>
शब्दवेध्यं च विततं लयुहस्ता विशारदाः || १-५-२०

सिंहव्याघ्रवराहाणां मत्तानां नर्दतां वने |<br>
हन्तारो निशितैः शस्त्रैर्बलाद्बाहुबलैरपि || १-५-२१

तादृशानां सहस्रैस्तामभिपूर्णां महारथैः|<br>
पुरीमावासयामास राजा दशरथस्तदा || १-५-२२

तामग्निमद्भिर्गुणवद्भिरावृताम्<br>
द्विजोत्तमैः वेदषडङ्गपारगैः |<br>
सहस्रदैः सत्यरतैर्महात्मभिः<br>
महर्षिकल्पैः ऋषिभिश्च केवलैः || १-५-२३
undefined
undefined
undefined

			तच्छ्रुत्वा वचनं तस्य स्नेहपर्याकुलाक्षरम् |<br>
			समन्युः कौशिको वाक्यं प्रत्युवाच महीपतिम् || १-२१-१

			पूर्वमर्थं प्रतिश्रुत्य प्रतिज्ञां हातुमिच्छसि |<br>
			राघवाणामयुक्तोऽयं कुलस्यास्य विपर्ययः || १-२१-२

			यदीदं ते क्षमं राजन् गमिष्यामि यथागतम् |<br>
			मिथ्याप्रतिज्ञः काकुत्स्थ सुखी भव सबान्धवः || १-२१-३

			तस्य रोषपरीतस्य विश्वामित्रस्य धीमतः |<br>
			चचाल वसुधा कृत्स्ना विवेश च भयं सुरान् || १-२१-४

			त्रस्तरूपं तु विज्ञाय जगत्सर्वं महानृषिः |<br>
			नृपतिं सुव्रतो धीरो वसिष्ठो वाक्यमब्रवीत् || १-२१-५

			इक्ष्वाकूणां कुले जातः साक्षाद्धर्म इवापरः |<br>
			धृतिमान् सुव्रतः श्रीमान्न धर्मं हातुमर्हसि || १-२१-६

			त्रिषु लोकेषु विख्यातो धर्मात्मा इति राघव |<br>
			स्वधर्मं प्रतिपद्यस्व नाधर्मं वोढुमर्हसि || १-२१-७

			प्रतिश्रुत्य करिष्येति उक्तं वाक्यमकुर्वतः |<br>
			इष्टापूर्तवधो भूयात्तस्माद्रामं विसर्जय || १-२१-८

			कृतास्त्रमकृतास्त्रं वा नैनं शक्ष्यन्ति राक्षसाः |<br>
			गुप्तं कुशिकपुत्रेण ज्वलनेनामृतं यथा || १-२१-९

			एष विग्रहवान् धर्म एष वीर्यवतां वरः |<br>
			एष बुद्ध्याधिको लोके तपसश्च परायणम् || १-२१-१०

			एषोऽस्त्रान् विविधान् वेत्ति त्रैलोक्ये सचराचरे |<br>
			नैनमन्यः पुमान् वेत्ति न च वेत्स्यन्ति केचन || १-२१-११

			न देवा नर्षयः केचिन्नामरा न च राक्षसाः |<br>
			गन्धर्वयक्षप्रवराः सकिन्नरमहोरगाः || १-२१-१२

			सर्वास्त्राणि कृशाश्वस्य पुत्राः परमधार्मिकाः |<br>
			कौशिकाय पुरा दत्ता यदा राज्यं प्रशासति || १-२१-१३

			तेऽपि पुत्रा कृशाश्वस्य प्रजापतिसुतासुताः |<br>
			नैकरूपा महावीर्या दीप्तिमंतो जयावहाः || १-२१-१४

			जया च सुप्रभा चैव दक्षकन्ये सुमध्यमे |<br>
			ते सुवातेऽस्त्रशस्त्राणि शतं परमभास्वरम् || १-२१-१५

            पंचाशतं सुतान् लेभे जया लब्धवरा वरान् | <br>
            वधायासुरसैन्यानामप्रमेयानरूपिणः || १-२१-१६

			सुप्रभाजनयत् चापि पुत्रान् पंचाशतं पुनः |<br>
			संहारान्नाम दुर्धर्षान् दुराक्रामान् बलीयसः || १-२१-१७

			तानि चास्त्राणि वेत्त्येष यथावत् कुशिकात्मजः |<br>
			अपूर्वाणां च जनने शक्तो भूयः स धर्मवित् || १-२१-१८

			तेनास्य मुनिमुख्यस्य धर्मज्ञस्य महात्मनः |<br>
			न किंचिदस्त्यविदितं भूतं भव्यं च राघव || १-२१-१९

			एवंवीर्यो महातेजा विश्वामित्रो महायशाः |<br>
			न रामगमने राजन् संशयं गन्तुमर्हसि || १-२१-२०

			तेषां निग्रहणे शक्तः स्वयं च कुशिकात्मजः |<br>
			तव पुत्रहितार्थाय त्वामुपेत्याभियाचते || १-२१-२१

			इति मुनिवचनात् प्रसन्नचित्तो<br>
			रघुवृषभश्च मुमोद पार्थिवाग्र्यः |<br>
			गमनमभिरुरोच राघवस्य<br>
			प्रथितयशाः कुशिकात्मजाय बुद्ध्या || १-२१-२२
undefined
undefined
undefined

प्रभातायां तु शर्वर्यां विश्वामित्रो महामुनिः |<br>
अभ्यभाषत काकुत्स्थौ शयानौ पर्णसंस्तरे || १-२३-१

कौसल्या सुप्रजा राम पूर्वा संध्या प्रवर्तते |<br>
उत्तिष्ठ नरशार्दूल कर्तव्यं दैवमाह्निकम् || १-२३-२

तस्यर्षेः परमोदारं वचः श्रुत्वा नरोत्तमौ |<br>
स्नात्वा कृतोदकौ वीरौ जेपतुः परमं जपम् || १-२३-३

कृताह्निकौ महावीर्यौ विश्वामित्रं तपोधनम् |<br>
अभिवाद्यातिसंहृष्टौ गमनायाभितस्थतुः || १-२३-४

तौ प्रयान्तौ महावीर्यौ दिव्यां त्रिपथगां नदीम् |<br>
ददृशाते ततस्तत्र सरय्वाः संगमे शुभे || १-२३-५

तत्राश्रमपदं पुण्यं ऋषीणां भावितात्मनाम् |<br>
बहुवर्षसहस्राणि तप्यतां परमं तपः || १-२३-६

तं दृष्ट्वा परमप्रीतौ राघवौ पुण्यमाश्रमम् |<br>
ऊचतुस्तं महात्मानं विश्वामित्रमिदं वचः || १-२३-७

कस्यायमाश्रमः पुण्यः को न्वस्मिन्वसते पुमान् |<br>
भगवन् श्रोतुमिच्छावः परं कौतूहलं हि नौ || १-२३-८

तयोस्तद्वचनं श्रुत्वा प्रहस्य मुनिपुंगवः |<br>
अब्रवीच्छ्रूयतां राम कस्यायं पूर्व आश्रमः || १-२३-९

कन्दर्पो मूर्तिमानासीत् काम इत्युच्यते बुधैः |<br>
तपस्यन्तमिह स्थाणुं नियमेन समाहितम् || १-२३-१०<br>
कृतोद्वाहं तु देवेशं गच्छन्तं समरुद्गणम् |<br>
धर्षयामास दुर्मेधा हुंकृतश्च महात्मना || १-२३-११

अवध्यतश्च रौद्रेण चक्षुषा रघुनन्दन |<br>
व्यशीर्यन्त शरीरात् स्वात् सर्वगात्राणि दुर्मतेः || १-२३-१२

तत्र गात्रं हतं तस्य निर्दग्धस्य महात्मनः |<br>
अशरीरः कृतः कामः क्रोधाद्देवेश्वरेण ह || १-२३-१३

अनङ्ग इति विख्यातस्तदाप्रभृति राघव |<br>
स चाङ्गविषयः श्रीमान् यत्राङ्गं स मुमोच ह || १-२३-१४

तस्यायमाश्रमः पुण्यस्तस्येमे मुनयः पुरा |<br>
शिष्या धर्मपरा वीर तेषां पापं न विद्यते || १-२३-१५

इहाद्य रजनीं राम वसेम शुभदर्शन |<br>
पुण्ययोः सरितोर्मध्ये श्वस्तरिष्यामहे वयम् || १-२३-१६

अभिगच्छामहे सर्वे शुचयः पुण्यमाश्रमम् |<br>
इह वासः परोऽस्माकं सुखं वस्त्यामहे वयम् || १-२३-१७<br>
स्नाताश्च कृतजप्याश्च हुतहव्या नरोत्तम |

तेषां संवदतां तत्र तपोदीर्घेण चक्षुषा || १-२३-१८<br>
विज्ञाय परमप्रीता मुनयो हर्षमागमन् |<br>
अर्घ्यं पाद्यं तथातिथ्यं निवेद्य कुशिकात्मजे || १-२३-१९

रामलक्ष्मणयोः पश्चादकुर्वन्नतिथिक्रियाम् |<br>
सत्कारं समनुप्राप्य कथाभिरभिरंजयन् ||१-२३-२०

यथार्हमजपन् संध्यामृषयस्ते समाहिताः |<br>
तत्र वासिभिरानीता मुनिभिः सुव्रतैः सह || १-२३-२१<br>
न्यवसन् सुसुखं तत्र कामाश्रमपदे तथा |

कथाभिरभिरामभिरभिरामौ नृपात्मजौ | - <br>
रमयामास धर्मात्मा कौशिको मुनिपुङ्गवः || १-२३-२२

इति वाल्मीकिरामायणे आदिकाव्ये बालकाण्डे त्रयोविंशः सर्गः ||
undefined
undefined
undefined

			तस्यामात्या गुणैरासन्निक्ष्वाकोस्तु महात्मनः |<br>
			मंत्रज्ञाश्चेङ्गितज्ञाश्च नित्यं प्रियहिते रताः || १-७-१

			अष्टौ बभूवुर्वीरस्य तस्यामात्या यशस्विनः |<br>
			शुचयश्चानुरक्ताश्च राजकृत्येषु नित्यशः || १-७-२

			धृष्टिर्जयन्तो विजयो सुराष्ट्रो राष्ट्रवर्धनः |<br>
			अकोपो धर्मपालश्च सुमंत्रश्चाष्टमोऽभवत् || १-७-३

			ऋत्विजौ द्वावभिमतौ तस्यास्तामृषिसत्तमौ |<br>
			वशिष्ठो वामदेवश्च मंत्रिणश्च तथापरे || १-७-४

			सुयज्ञोऽप्यथ जाबालिः काश्यपोऽप्यथ गौतमः |<br>
			मार्कण्डेयस्तु दीर्घायुस्तथा कात्यायनो द्विजः || १-७-५<br>
			एतैर्ब्रह्मर्षिभिर्नित्यमृत्विजस्तस्य पौर्वकाः |

			विद्याविनीता ह्रीमंतः कुशला नियतेन्द्रियाः || १-७-६<br>
			श्रीमन्तश्च महात्मानः शास्त्रज्ञा धृढविक्रमाः |<br>
			कीर्तिमन्तः प्रणिहिता यथावचनकारिणः || १-७-७<br>
			तेजःक्षमायशःप्राप्ताः स्मितपूर्वाभिभाषिणः |

			क्रोधात्कामार्थहेतोर्वा न ब्रूयुरनृतं वचः || १-७-८<br>
			तेषामविदितं किंचित्स्वेषु नास्ति परेषु वा |<br>
			क्रियमाणं कृतं वापि चारेणापि चिकीर्षितम् || १-७-९

			कुशला व्यवहारेषु सौहृदेषु परीक्षिताः |<br>
			प्राप्तकालं यथादण्डं धारयेयुः सुतेष्वपि || १-७-१०

			कोशसंग्रहणे युक्ता बलस्य च परिग्रहे |<br>
			अहितं चापि पुरुषं न हिंस्युरविदूषकम् || १-७-११

			वीराश्च नियतोत्साहा राजशास्त्रमनुष्ठिताः |<br>
			शुचीनां रक्षितारश्च नित्यं विषयवासिनाम् || १-७-१२

			ब्रह्म क्षत्रमहिंसन्तस्ते कोशं समपूरयन् |<br>
			सुतीक्ष्णदण्डाः संप्रेक्ष्य पुरुषस्य बलाबलम् || १-७-१३

			शुचीनामेकबुद्धीनां सर्वेषां संप्रजानताम् |<br>
			नासीत्पुरे वा राष्ट्रे वा मृषावादी नरः क्वचित् || १-७-१४

		  कश्चिन्न दुष्टस्तत्रासीत्परदाररतो नरः |<br>
			प्रशांतं सर्वमेवासीद्राष्ट्रं पुरवरं च तत् || १-७-१५

			सुवाससः सुवेषाश्च ते च सर्वे शुचिव्रताः |<br>
			हितार्थं च नरेन्द्रस्य जाग्रतो नयचक्षुषा || १-७-१६

			गुरोर्गुणगृहीताश्च प्रख्याताश्च पराक्रमे |<br>
			विदेशेष्वपि विज्ञाताः सर्वतो बुद्धिनिश्चयाः || १-७-१७

			अभितो गुणवन्तश्च न चासन् गुणवर्जिताः |<br>
			सन्धिविग्रहतत्त्वज्ञाः प्रकृत्या संपदान्विताः | १-७-१८

			मंत्रसंवरणे शक्ताः शक्ताः सूक्ष्मासु बुद्धिषु |<br>
			नीतिशास्त्रविशेषज्ञाः सततं प्रियवादिनः || १-७-१९

			ईदृशैस्तैरमात्यैश्च राजा दशरथोऽनघः |<br>
			उपपन्नो गुणोपेतैरन्वशासद्वसुंधराम् || १-७-२०

			अवेक्षमाणश्चारेण प्रजा धर्मेण रक्षयन् |<br>
			प्रजानां पालनं कुर्वन्नधर्मं परिवर्जयन् || १-७-२१<br>
			विश्रुतस्त्रिषु लोकेषु वदान्यः सत्यसंगरः |<br>
			स तत्र पुरुषव्याघ्रः शशास पृथिवीमिमाम् || १-७-२२

			नाध्यगच्छद्विशिष्टं वा तुल्यं वा शत्रुमात्मनः |<br>
			मित्रवान्नतसामन्तः प्रतापहतकण्टकः |<br>
			स शशास जगद्राजा दिवं देवपतिर्यथा || १-७-२३

			तैर्मंत्रिभिर्मंत्रहिते निविष्टैः<br>
			वृतोऽनुरक्तैः कुशलैः समर्थैः |<br>
			स पार्थिवो दीप्तिमवाप युक्तः<br>
			तेजोमयैर्गोभिरिवोदितोऽर्कः || १-७-२४
undefined
undefined
undefined

अथ ताम् रजनीम् तत्र कृतार्थौ राम लक्षणौ |<br>
ऊषतुर् मुदितौ वीरौ प्रहृष्टेन अंतरात्मना || १-३१-१

प्रभातायाम् तु शर्वर्याम् कृत पौर्व अह्णिक क्रियौ |<br>
विश्वामित्रम् ऋषीम् च अन्यान् सहितौ अभिजग्मतुः || १-३१-२

अभिवाद्य मुनि श्रेष्ठम् ज्वलंतम् इव पावकम् |<br>
ऊचतुर् परमोदारम् वाक्यम् मधुर भाषिणौ || १-३१-३

इमौ स्म मुनि शार्दूल किंकरौ समुपस्थितौ |<br>
आज्ञापय मुनिश्रेष्ठ शासनम् करवाव किम् || १-३१-४

एवम् उक्ते तयोः वाक्यम् सर्व एव महर्षयः |<br>
विश्वामित्रम् पुरस्कृत्य रामम् वचनम् अब्रुवन् || १-३१-५

मैथिलस्य नरश्रेष्ठ जनकस्य भविष्यति |<br>
यज्नः परम धर्मिष्ठः तत्र यास्यामहे वयम् || १-३१-६

त्वम् चैव नरशार्दूल सह अस्माभिर् गमिष्यसि |<br>
अद्भुतम् च धनू रत्नम् तत्र त्वम् द्रष्टुम् अर्हसि || १-३१-७

तद्धि पूर्वम् नरश्रेष्ठ दत्तम् सदसि दैवतैः |<br>
अप्रमेय बलम् घोरम् मखे परम भास्वरम् || १-३१-८

न अस्य देवा न गंधर्वा न असुरा न च राक्षसाः |<br>
कर्तुम् आरोपणम् शक्ता न कथंचन मानुषाः || १-३१-९

धनुषस्य तस्य वीर्यम् हि जिज्ञासन्तो महीक्षितः |<br>
न शेकुर् आरोपयितुम् राजपुत्रा महाबलाः || १-३१-१०

तद् धनुर् नरशार्दूल मैथिलस्य महात्मनः |<br>
तत्र द्रक्ष्यसि काकुत्स्थ यज्ञम् च परम अद्भुतम् || १-३१-११

तद्धि यज्ञ फलम् तेन मैथिलेन उत्तमम् धनुः |<br>
याचितम् नर शार्दूल सुनाभम् सर्व दैवतैः || १-३१-१२

आयागभूतम् नृपतेः तस्य वेश्मनि राघव |<br>
अर्चितम् विविधैः गन्धैः धूपैः च अगुरु गंध्भिः || १-३१-१३

एवम् उक्त्वा मुनिवरः प्रस्थानम् अकरोत् तदा |<br>
स ऋषि संघः स काकुत्स्थ आमंत्र्य वन देवताः || १-३१-१४

स्वस्ति वो अस्तु गमिष्यामि सिद्धः सिद्ध आश्रमात् अहम् |<br>
उत्तरे जाह्नवी तीरे हिमवंतम् शिलोच्चयम् || १-३१-१५

इति उक्त्वा मुनिशार्दूलः कौशिकः स तपोधनः |<br>
उत्तराम् दिशम् उद्दिश्य प्रस्थातुम् उपचक्रमे || १-३१-१६

तम् व्रजंतम् मुनिवरम् अन्वगात् अनुसारिणाम् |<br>
शकटी शत मात्रम् तु प्रयाणे ब्रह्म वादिनाम् || १-३१-१७

मृग पक्षि गणाः चैव सिद्ध आश्रम निवासिनः |<br>
अनुजग्मुर् महात्मानम् विश्वामित्रम् तपोधनम् || १-३१-१८<br>
निवर्तयामास ततः स ऋसि सन्घः स पक्षिणः |

<em>ते गत्वा दूरम् अध्वानम् लम्बमाने दिवाकरे || १-३१-१९<br>
वासम् चक्रुर् मुनि गणाः शोणा कूले समाहिताः |</em>

ते अस्तम् गते दिनकरे स्नात्वा हुत हुताशनाः || १-३१-२०<br>
विश्वामित्रम् पुरस्कृत्य निषेदुर् अमित ओजसः |

रामो अपि सह सौमित्रिः मुनीम् तान् अभिपूज्य च || १-३१-२१<br>
अग्रतो निषसाद अथ विश्वामित्रस्य धीमतः |

अथ रामो महातेजा विश्वामित्रम् तपोधनम् || १-३१-२२<br>
पप्रच्छ मुनिशार्दूलम् कौतूहल समन्वितः |

भगवन् कः नु अयम् देशः समृद्ध वन शोभितः || १-३१-२३<br>
श्रोतुम् इच्छामि भद्रम् ते वक्तुम् अर्हसि तत्त्वतः |

चोदितो राम वाक्येन कथयामास सुव्रतः |<br>
तस्य देशस्य निखिलम् ऋषि मध्ये महातपाः || १-३१-२४
undefined
undefined
undefined

			पुत्रत्वं तु गते विष्णौ राज्ञस्तस्य महात्मनः |<br>
			उवाच देवताः सर्वाः स्वयंभूर्भगवानिदम् || १-१७-१

            
			
 	<audio controls="" preload="none"> 		<source src="./media/B17 (3-6).mp3" type="audio/mpeg">     </audio> 

			मायाविदश्च शूरांश्च वायुवेगसमान् जवे |<br>
			नयज्ञान् बुद्धिसंपन्नान् विष्णुतुल्यपराक्रमान् || १-१७-३<br>
			असंहार्यानुपायज्ञान् दिव्यसंहननान्वितान् |<br>

			सर्वास्त्रगुणसंपन्नानमृतप्राशनानिव || १-१७-४<br>
			अप्सरस्सु च मुख्यासु गन्धर्वीणां तनूषु च |<br>
			यक्षपन्नगकन्यासु ऋक्षविद्याधरीषु च || १-१७-५<br>
			किंनरीणां च गात्रेषु वानरीणां तनूषु च |<br>
			सृजध्वं हरिरूपेण पुत्रांस्तुल्यपराक्रमान् || १-१७-६

            
 	<audio controls="" preload="none"> 		<source src="./media/B17 (8).mp3" type="audio/mpeg">     </audio> 

			ते तथोक्ता भगवता तत् प्रतिश्रुत्य शासनम् |<br>
			जनयामासुरेवं ते पुत्रान् वानररूपिणः || १-१७-८

            
 	<audio controls="" preload="none"> 		<source src="./media/B17 (10).mp3" type="audio/mpeg">     </audio> 

			वानरेन्द्रं महेद्राभमिन्द्रो वालिनमात्मजम् |<br>
			सुग्रीवं जनयामास तपनस्तपतां वरः || १-१७-१०

            
 	<audio controls="" preload="none"> 		<source src="./media/B17 (12).mp3" type="audio/mpeg">     </audio> 

			धनदस्य सुतः श्रीमान् वानरो गन्धमादनः |<br>
			विश्वकर्मा त्वजनयन्नलं नाम महाकपिम् || १-१७-१२

            
 	<audio controls="" preload="none"> 		<source src="./media/B17 (14).mp3" type="audio/mpeg">     </audio> 

			रूपद्रविणसंपन्नावश्विनौ रूपसंमतौ |<br>
			मैन्दं च द्विविदं चैव जनयामासतुः स्वयम् || १-१७-१४

            
 	<audio controls="" preload="none"> 		<source src="./media/B17 (16,17a).mp3" type="audio/mpeg">     </audio> 

			मारुतस्यौरसः श्रीमान् हनुमान्नाम वानरः |<br>
			वज्रसंहननोपेतो वैनतेयसमो जवे || १-१७-१६<br>
			सर्ववानरमुख्येषु बुद्धिमान् बलवानपि |

            
 	<audio controls="" preload="none"> 		<source src="./media/B17 (19b,20a).mp3" type="audio/mpeg">     </audio> 

			ते गजाचलसंकाशा वपुष्मंतो महाबलाः || १-१७-१८<br>
			ऋक्षवानरगोपुच्छाः क्षिप्रमेवाभिजज्ञिरे |

            
 	<audio controls="" preload="none"> 		<source src="./media/B17 (1).mp3" type="audio/mpeg">     </audio> 

			गोलांगूलीषु चोत्पन्नाः केचिदुन्नतविक्रमाः || १-१७-२०<br>
			ऋक्षीषु च तथा जाता वानराः किंनरीषु च |

            
 	<audio controls="" preload="none"> 		<source src="./media/B17 (25b,26a).mp3" type="audio/mpeg">     </audio> 

			कामरूपबलोपेता यथाकामं विचारिणः || १-१७-२४<br>
			सिंहशार्दूलसदृशा दर्पेण च बलेन च |

            
 	<audio controls="" preload="none"> 		<source src="./media/B17 (26b,27a).mp3" type="audio/mpeg">     </audio> 

			विचालयेयुः शैलेन्द्रान् भेदयेयुः स्थिरान् द्रुमान् || १-१७-२६<br>
			क्षोभयेयुश्च वेगेन समुद्रं सरितां पतिम् |

            
 	<audio controls="" preload="none"> 		<source src="./media/B17 (28b,29a).mp3" type="audio/mpeg">     </audio> 

			गृह्णीयुरपि मातंगान् मत्तान् प्रव्रजतो वने || १-१७-२८<br>
			नर्दमानाश्च नादेन पातयेयुर्विहंगमान् |

            
 	<audio controls="" preload="none"> 		<source src="./media/B17 (30a,31b).mp3" type="audio/mpeg">     </audio> 

			ते प्रधानेषु यूथेषु हरीणां हरियूथपाः || १-१७-३०<br>
			बभूवुर्यूथपश्रेष्ठा वीरांश्चाजनयन् हरीन् |

            
 	<audio controls="" preload="none"> 		<source src="./media/B17 (33).mp3" type="audio/mpeg">     </audio> 
 	<audio controls="" preload="none"> 		<source src="./media/B17 (34).mp3" type="audio/mpeg">     </audio> 

			ते तार्क्ष्यबलसंपन्नाः सर्वे युद्धविशारदाः |<br>
			विचरन्तोऽर्दयन् दर्पात् सिंहव्याघ्रमहोरगान् || १-१७-३४

            
 	<audio controls="" preload="none"> 		<source src="./media/B17 (36).mp3" type="audio/mpeg">     </audio> 

			तैरियं पृथिवी शूरैः सपर्वतवनार्णवा |<br>
			कीर्णा विविधसंस्थानैर्नानाव्यंजनलक्षणैः || १-१७-३६

            

			इति वाल्मीकिरामायणे आदिकाव्ये बालकाण्डे सप्तदशः सर्गः ||
undefined
undefined
undefined

भूय एव हि राजेन्द्र शृणु मे वचनं हितम् |<br>
यथा स देवप्रवरः कथयामेवमब्रवीत् || १-११-१

इक्ष्वाकूणां कुले जातो भविष्यति सुधार्मिकः |<br>
नाम्ना दशरथो राजा श्रीमान्सत्यप्रतिश्रवः || १-११-२
 <audio controls="" preload="none"> <source src="./media/B11 (4).mp3" type="audio/mpeg"> </audio> 
 <audio controls="" preload="none"> <source src="./media/B11 (5).mp3" type="audio/mpeg"> </audio> 
 <audio controls="" preload="none"> <source src="./media/B11 (5).mp3" type="audio/mpeg"> </audio> 
 <audio controls="" preload="none"> <source src="./media/B11 (7).mp3" type="audio/mpeg"> </audio> 
 <audio controls="" preload="none"> <source src="./media/B11 (8,9).mp3" type="audio/mpeg"> </audio> 

तं च राजा दशरथो यष्टुकामः कृतांजलिः |<br>
ऋष्यशृङ्गं द्विजश्रेष्ठं वरयिष्यति धर्मवित् || १-११-८<br>
यज्ञार्थं प्रसवार्थं च स्वर्गार्थं च नरेश्वरः |<br>
लभते च स तं कामं द्विजमुख्याद्विशांपतिः || १-११-९

   	<object type="application/x-shockwave-flash" data="./media/dewplayer.swf?mp3=./media/B11 (10).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (10).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

एवं स देवप्रवरः पूर्वं कथितवान्कथाम् |<br>
सनत्कुमारो भगवान्पुरा देवयुगे प्रभुः || १-११-११

   	<object type="application/x-shockwave-flash" data="./media/dewplayer.swf?mp3=./media/B11 (12).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (12).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

सुमंत्रस्य वचः श्रुत्वा हृष्टो दशरथोऽभवत् |<br>
अनुमान्य वसिष्ठं च सूतवाक्यं निशम्य च || १-११-१३<br>
सान्तःपुरः सहामात्यः प्रययौ यत्र स द्विजः |

   	<object type="application/x-shockwave-flash" data="./media/dewplayer.swf?mp3=./media/B11 (14b,15a).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (14b,15a).mp3">
	</object>


   	<object type="application/x-shockwave-flash" data="./media/dewplayer.swf?mp3=./media/B11 (15b,16a).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (15b,16a).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

ततो राजा यथायोग्यं पूजां चक्रे विशेषतः || १-११-१६<br>
सखित्वात्तस्य वै राज्ञः प्रहृष्टेनान्तरात्मना |

   	<object type="application/x-shockwave-flash" data="./media/dewplayer.swf?mp3=./media/B11 (17b,18a).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (17b,18a).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

एवं सुसत्कृतस्तेन सहोषित्वा नरर्षभः || १-११-१८<br>
सप्ताष्टदिवसान् राजा राजानमिदमब्रवीत् |

   	<object type="application/x-shockwave-flash" data="./media/dewplayer.swf?mp3=./media/B11 (19b,20a).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (19b,20a).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

तथेति राजा संश्रुत्य गमनं तस्य धीमतः || १-११-२०<br>
उवाच वचनं विप्रं गच्छ त्वं सह भार्यया |

   	<object type="application/x-shockwave-flash" data="./media/dewplayer.swf?mp3=./media/B11 (21b,22a).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (21b,22a).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

तावन्योन्यांजलिं कृत्वा स्नेहात्संश्लिष्य चोरसा || १-११-२२<br>
ननंदतुर्दशरथो रोमपादश्च वीर्यवान् |

   	<object type="application/x-shockwave-flash" data="./media/dewplayer.swf?mp3=./media/B11 (23b,24a).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (23b,24a).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

क्रियतां नगरं सर्वं क्षिप्रमेव स्वलंकृतम् || १-११-२४<br>
धूपितं सिक्तसम्मृष्टं पताकाभिरलंकृतम् |

   	<object type="application/x-shockwave-flash" data="./media/dewplayer.swf?mp3=./media/B11 (25b,26a).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (25b,26a).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

ततः स्वलंकृतं राजा नगरं प्रविवेश ह || १-११-२६<br>
शङ्खदुन्दुभिनिर्घोषैः पुरस्कृत्य द्विजर्षभम् |

   	<object type="application/x-shockwave-flash" data="./media/dewplayer.swf?mp3=./media/B11 (27b,28).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (27b,28).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

अन्तःपुरं प्रवेश्यैनं पूजां कृत्वा च शास्त्रतः |<br>
कृतकृत्यं तदात्मानं मेने तस्योपवाहनात् || १-११-२९

   	<object type="application/x-shockwave-flash" data="./media/dewplayer.swf?mp3=./media/B11 (30).mp3" width="200" height="30" id="dewplayer">
		<param name="wmode" value="transparent">
		<param name="movie" value="./media/dewplayer.swf?mp3=./media/B11 (30).mp3">
	</object>

 <audio controls="" preload="none"> <source src="./media/B11 (5).mp3" type="audio/mpeg"> </audio> 

पूज्यमाना तु ताभिः सा राज्ञा चैव विशेषतः |<br>
उवास तत्र सुखिता कञ्चित्कालं सहर्त्विजा || १-११-३१
undefined
undefined
undefined

पुनः प्राप्ते वसन्ते तु पूर्णः संवत्सरोऽभवत् |<br>
प्रसवार्थं गतो यष्टुं हयमेधेन वीर्यवान् || १-१३-१

अभिवाद्य वसिष्ठं च न्यायतः प्रतिपूज्य च |<br>
अब्रवीत्प्रश्रितं वाक्यं प्रसवार्थं द्विजोत्तमम् || १-१३-२

यज्ञो मे क्रियतां ब्रह्मन् यथोक्तं मुनिपुङ्गव |<br>
यथा न विघ्नः क्रियते यज्ञांगेषु विधीयताम् || १-१३-३

भवान्स्निग्धः सुहृन्मह्यं गुरुश्च परमो महान् |<br>
वोढव्यो भवता चैव भारो यज्ञस्य चोद्यतः || १-१३-४

तथेति च स राजानमब्रवीत् द्विजसत्तमः |<br>
करिष्ये सर्वमेवैतद्भवता यत्समर्थितम् ||१-१३-५

ततोऽब्रवीत् द्विजान्वृद्धान् यज्ञकर्मसु निष्ठितान् |<br>
स्थापत्ये निष्ठितांश्चैव वृद्धान्परमधार्मिकान् || १-१३-६<br>
कर्मान्तिकान् शिल्पकरान् वर्धकीन् खनकानपि |<br>
गणकान् शिल्पिनश्चैव तथैव नटनर्तकान् || १-१३-७<br>
तथा शुचीन् शास्त्रविदः पुरुषान्सुबहुश्रुतान् |<br>
यज्ञकर्म समीहन्तां भवन्तो राजशासनात् || १-१३-८<br>
इष्टका बहुसाहस्री शीघ्रमानीयतामिति |<br>
औपकार्याः क्रियन्तां च राज्ञो बहुगुणान्विताः || १-१३-९

ब्राह्मणावसथाश्चैव कर्तव्याः शतशः शुभाः |<br>
भक्ष्यान्नपानैर्बहुभिः समुपेताः सुनिष्ठिताः ||१-१३-१०

तथा पौरजनस्यापि कर्तव्याश्च सुविस्तराः |<br>
आगतानां सुदूराच्च पार्थिवानां पृथक् पृथक् || १-१३-११

वाजिवारणशलाश्च तथा शय्यागृहाणि च |<br>
भटानां महदावास वैदेशिकनिवासिनाम् || १-१३-१२

आवासा बहुभक्ष्या वै सर्वकामैरुपस्थिताः |<br>
तथा पौरजनस्यापि जनस्य बहुशोभनम् || १-१३-१३

दातव्यमन्नं विधिवत्सत्कृत्य न तु लीलया |<br>
सर्वे वर्णा यथा पूजां प्राप्नुवन्ति सुसत्कृताः || १-१३-१४<br>
न चावज्ञा प्रयोक्तव्या कामक्रोधवशादपि |

यज्ञकर्मसु ये व्यग्राः पुरुषाः शिल्पिनस्तथा || १-१३-१५<br>
तेषामपि विशेषेण पूजा कार्या यथाक्रमम् |<br>
ये स्युः संपूजिता सर्वे वसुभिर्भोजनेन च || १-१३-१६

यथा सर्वं सुविहितं न किंचित्परिहीयते |<br>
तथा भवन्तः कुर्वन्तु प्रीतियुक्तेन चेतसा || १-१३-१७

ततः सर्वे समागम्य वसिष्ठमिदमब्रुवन् |<br>
यथेष्टं तत्सुविहितं न किंचित्परिहीयते || १-१३-१८<br>
यथोक्तं तत्करिष्यामो न किंचित्परिहास्यते |

ततः सुमंत्रमाहूय वसिष्ठो वाक्यमब्रवीत् || १-१३-१९<br>
निमंत्रयस्व नृपतीन्पृथिव्यां ये च धार्मिकाः |<br>
ब्राह्मणान् क्षत्रियान् वैश्यान् शूद्रांश्चैव सहस्रशः || १-१३-२०<br>
समानयस्व सत्कृत्य सर्वदेशेषु मानवान् |

मिथिलाधिपतिं शूरं जनकं सत्यवादिनम् || १-१३-२१<br>
तमानय महाभागं स्वयमेव सुसत्कृतम् |<br>
पूर्वसंबन्धिनं ज्ञात्वा ततः पूर्वं ब्रवीमि ते || १-१३-२२

तथा काशीपतिं स्निग्धं सततं प्रियवादिनम् |<br>
सद् वृत्तं देवसंकाशं स्वयमेवानयस्व ह || १-१३-२३

तथा केकयराजानं वृद्धं परमधार्मिकम् |<br>
श्वशुरं राजसिंहस्य सपुत्रं त्वमिहानय || १-१३-२४

अङ्गेश्वरं महेष्वासं रोमपादं सुसत्कृतम् |<br>
वयस्यं राजसिंहस्य समानय यशस्विनम् || १-१३-२५

तथा कोसलराजानं भानुमंतं सुसत्कृतम् |<br>
मगधाधिपतिं शूरं सर्वशास्त्रविशारदम् || १-१३-२६

प्राप्तिज्ञं परमोदारं सत्कृतं पुरुषर्षभम् |<br>
राज्ञः शासनमादाय चोदयस्व नृपर्षभान् |<br>
प्राचीनान् सिन्धुसौवीरान् सौराष्ट्रेयांश्च पार्थिवान् || १-१३-२७

दाक्षिणात्यान्नरेन्द्रांश्च समस्तानानयस्व ह |<br>
सन्ति स्निग्धाश्च ये चान्ये राजानः पृथिवीतले || १-१३-२८<br>
तानानय यथा क्षिप्रं सानुगान् सहबान्धवान् |<br>
एतान् दूतैर्महाभागैरानयस्व नृपाज्ञया || १-१३-२९

वसिष्ठवाक्यं तच्छ्रुत्वा सुमंत्रस्त्वरितस्तदा |<br>
व्यादिशत्पुरुषांस्तत्र राज्ञामानयने शुभान् || १-१३-३०

स्वयमेव हि धर्मात्मा प्रयातो मुनिशासनात् |<br>
सुमंत्रस्त्वरितो भूत्वा समानेतुं महीक्षितः || १-१३-३१

ते च कर्मान्तिकाः सर्वे वसिष्ठाय महर्षये |<br>
सर्वं निवेदयन्ति स्म यज्ञे यदुपकल्पितम् || १-१३-३२

ततः प्रीतो द्विजश्रेष्ठस्तान्सर्वान्मुनिरब्रवीत् |<br>
अवज्ञया न दातव्यं कस्यचिल्लीलयापि वा || १-१३-३३<br>
अवज्ञया कृतं हन्याद्दातारं नात्र संशयः |

ततः कैश्चिदहोरात्रैरुपयाता महीक्षितः || १-१३-३४<br>
बहूनि रत्नान्यादाय राज्ञो दशरथस्य ह |

ततो वसिष्ठः सुप्रीतो राजानमिदमब्रवीत् || १-१३-३५<br>
उपयाता नरव्याघ्र राजानस्तव शासनात् |<br>
मयापि सत्कृताः सर्वे यथार्हं राजसत्तमाः || १-१३-३६
 	<audio controls="" preload="none"> 		<source src="./media/B13 (38) .mp3" type="audio/mpeg">     </audio> 
 	<audio controls="" preload="none"> 		<source src="./media/B13 (39) .mp3" type="audio/mpeg">     </audio> 
 	<audio controls="" preload="none"> 		<source src="./media/B13 (40) .mp3" type="audio/mpeg">     </audio> 
 	<audio controls="" preload="none"> 		<source src="./media/B13 (41) .mp3" type="audio/mpeg">     </audio> 

इति श्री वाल्मिकिरामायणे बालकाण्डे त्रयोदशः सर्गः
undefined
undefined
undefined

तच्छ्रुत्वा राजशार्दूलो विश्वामित्रस्य भाषितम् |<br>
मुहूर्तमिव निस्सज्ञः सज्ञावानिदमब्रवीत् || १-२०-१

ऊनषोडशवर्षो मे रामो राजीवलोचनः |<br>
न युद्धयोग्यतामस्य पश्यामि सह राक्षसैः || १-२०-२

इयमक्षौहिणी पूर्णा यस्याहं पतिरीश्वरः |<br>
अनया संवृतो गत्वा योद्धाहं तैर्निशाचरैः || १-२०-३

इमे शूराश्च विक्रान्ता भृत्या मेऽस्त्रविशारदाः |<br>
योग्या रक्षोगणैर्योद्धुं न रामं नेतुमर्हसि || १-२०-४

अहमेव धनुष्पाणिर्गोप्ता समरमूर्धनि |<br>
यावत् प्राणान् धरिष्यामि तावद्योत्स्ये निशाचरैः || १-२०-५

निर्विघ्ना व्रतचर्या सा भविष्यति सुरक्षिता |<br>
अहं तत्रागमिष्यामि न रामं नेतुमर्हसि || १-२०-६

बालो ह्यकृतविद्यश्च न च वेत्ति बलाबलम् |<br>
न चास्त्रबलसंयुक्तो न च युद्धविशारदः || १-२०-७<br>
न चासौ रक्षसां योग्यः कूटयुद्धा हि ते ध्रुवम् |

विप्रयुक्तो हि रामेण मुहूर्तमपि नोत्सहे || १-२०-८<br>
जीवितुं मुनिशार्दूल न रामं नेतुमर्हसि |

यदि वा राघवं ब्रह्मन्नेतुमिच्छसि सुव्रत || १-२०-९<br>
चतुरंगसमायुक्तं मया सह च तं नय |

षष्टिर्वर्षसहस्राणि जातस्य मम कौशिक || १-२०-१०<br>
कृच्छ्रेणोत्पादितश्चायं न रामं नेतुमर्हसि |

चतुर्णामात्मजानां हि प्रीतिः परमिका मम || १-२०-११<br>
ज्येष्ठे धर्मप्रधाने च न रामं नेतुमर्हसि |

किं वीर्या राक्षसास्ते च कस्य पुत्राश्च के च ते || १-२०-१२<br>
कथं प्रमाणाः के चैतान् रक्षन्ति मुनिपुंगव |

कथं च प्रतिकर्तव्यं तेषां रामेण रक्षसाम् || १-२०-१३<br>
मामकैर्वा बलैर्ब्रह्मन् मया वा कूटयोधिनाम् |

सर्वं मे शंस भगवन् कथं तेषां मया रणे|| १-२०-१४<br>
स्थातव्यं दुष्टभावानां वीर्योत्सिक्ता हि राक्षसाः |<br>
तस्य तद्वचनं श्रुत्वा विश्वामित्रोऽभ्यभाषत || १-२०-१५

पौलस्त्यवंशप्रभवो रावणो नाम राक्षसः |<br>
स ब्रह्मणा दत्तवरस्त्रैलोक्यं बाधते भृशम् || १-२०-१६<br>
महाबलो महावीर्यो राक्षसैर्बहुभिर्वृतः |

श्रूयते च महाराजा रावणो राक्षसाधिपः || १-२०-१७<br>
साक्षाद्वैश्रवणभ्राता पुत्रो विश्रवसो मुनेः |

यदा न खलु यज्ञस्य विघ्नकर्ता महाबलः || १-२०-१८<br>
तेन संचोदितौ तौ तु राक्षसौ च महाबलौ |<br>
मारीचश्च सुबाहुश्च यज्ञविघ्नं करिष्यतः || १-२०-१९

इत्युक्तो मुनिना तेन राजोवाच मुनिं तदा |<br>
न हि शक्तोऽस्मि संग्रामे स्थातुं तस्य दुरात्मनः || १-२०-२०

स त्वं प्रसादं धर्मज्ञ कुरुष्व मम पुत्रके |<br>
मम चैवाल्पभाग्यस्य दैवतं हि भवान् गुरुः || १-२०-२१

देवदानवगंधर्वा यक्षाः पतगपन्नगाः|<br>
न शक्ता रावणं सोढुं किं पुनर्मानवा युधि || १-२०-२२

स तु वीर्यवतां वीर्यमादत्ते युधि रावणः |<br>
तेन चाहं न शक्तोऽस्मि संयोद्धुं तस्य वा बलैः || १-२०-२३<br>
सबलो वा मुनिश्रेष्ठ सहितो वा ममात्मजैः |

कथमप्यमरप्रख्यं संग्रामाणामकोविदम् || १-२०-२४<br>
बालं मे तनयं ब्रह्मन्नैव दास्यामि पुत्रकम् |

अथ कालोपमौ युद्धे सुतौ सुन्दोपसुन्दयोः || १-२०-२५<br>
यज्ञविघ्नकरौ तौ ते नैव दास्यामि पुत्रकम् |

मारीचश्च सुबाहुश्च वीर्यवन्तौ सुशिक्षितौ || १-२०-२६<br>
तयोरन्यतरं योद्धुं यास्यामि ससुहृद्गणः |<br>
अन्यथा त्वनुनेष्यामि भवन्तं सह बान्धवैः || १-२०-२७

इति नरपतिजल्पनाद्द्विजेन्द्रं<br>
कुशिकसुतं सुमहान् विवेश मन्युः |<br>
सुहुत इव मखेऽग्निराज्यसिक्तः<br>
समभवदुज्वलितो महर्षिवह्निः || १-२०-२८
undefined
undefined
undefined

			तथा वसिष्ठे ब्रुवति राजा दशरथः स्वयम् |<br>
			प्रहृष्टवदनो राममाजुहाव सलक्ष्मणम् || १-२२-१

			कृतस्वस्त्ययनं मात्रा पित्रा दशरथेन च |<br>
			पुरोधसा वसिष्ठेन मङ्गलैरभिमंत्रितम् || १-२२-२<br>
			सपुत्रं मूर्ध्न्युपाघ्राय राजा दशरथस्तदा |<br>
			ददौ कुशिकपुत्राय सुप्रीतेनान्तरात्मना || १-२२-३

			ततो वायुः सुखस्पर्शो नीरजस्को ववौ तदा |<br>
			विश्वामित्रगतं रामं दृष्ट्वा राजीवलोचनम् || १-२२-४

			पुष्पवृष्टिर्महत्यासीद्देवदुन्दुभिनिःस्वनैः |<br>
			शङ्खदुन्दुभिनिर्घोषः प्रयाते तु महात्मनि || १-२२-५

			विश्वामित्रो ययावग्रे ततो रामो महायशाः |<br>
			काकपक्षधरो धन्वी तं च सौमित्रिरन्वगात् || १-२२-६

			कलापिनौ धनुष्पाणी शोभयानौ दिशो दश |<br>
			विश्वामित्रं महात्मानं त्रिशीर्षाविव पन्नगौ |<br>
			अनुजग्मतुरक्षुद्रौ पितामहमिवाश्विनौ || १-२२-७

			तदा कुशिकपुत्रं तु धनुष्पाणी स्वलंकृतौ |<br>
			बद्धगोधांगुलित्राणौ खड्गवन्तौ महाद्युती || १-२२-८<br>
			कुमारौ चारुवपुषौ भ्रातरौ रामलक्ष्मणौ |<br>
			अनुयातौ श्रिया दीप्तौ शोभयेतामनिन्दितौ || १-२२-९<br>
			स्थाणुं देवमिवाचिन्त्यं कुमाराविव पावकी |

			अध्यर्धयोजनं गत्वा सरय्वा दक्षिणे तटे | १-२२-१०<br>
			रामेति मधुरां वाणीं विश्वामित्रोऽभ्यभाषत |

			गृहाण वत्स सलिलं मा भूत् कालस्य पर्ययः || १-२२-११<br>
			मंत्रग्रामं गृहाण त्वं बलामतिबलां तथा |

			न श्रमो न ज्वरो वा ते न रूपस्य विपर्ययः || १-२२-१२<br>
			न च सुप्तं प्रमत्तं वा धर्षयिष्यन्ति नैरृताः |

			न बाह्वोः सदृशो वीर्ये पृथिव्यामस्ति कश्चन || १-२२-१३<br>
			त्रिषु लोकेषु वा राम न भवेत्सदृशस्तव |

			बलामतिबलां चैव पठतस्तात राघव || १-२२-१४<br>
			न सौभाग्ये न दाक्षिण्ये न ज्ञाने बुद्धिनिश्चये |<br>
			नोत्तरे प्रतिवक्तव्ये समो लोके तवानघ || १-२२-१५

			एतद्विद्याद्वये लब्धे न भवेत्सदृशस्तव |<br>
			बला चातिबला चैव सर्वज्ञानस्य मातरौ || १-२२-१६

			क्षुत्पिपासे न ते राम भविष्येते नरोत्तम |<br>
			बलामतिबलां चैव पठतस्तात राघव || १-२२-१७

			गृहाण सर्वलोकस्य गुप्तये रघुनन्दन |<br>
			विद्याद्वयमधीयाने यशश्चाप्यतुलं भुवि |<br>
			पितामहसुते ह्येते विद्ये तेजःसमन्विते || १-२२-१८<br>
			प्रदातुं तव काकुत्स्थ सदृशस्त्वं हि धार्मिक |

			कामं बहुगुणाः सर्वे त्वय्येते नात्र संशयः |१-२२-१९<br>
			तपसा संभृते चैते बहुरूपे भविष्यतः |

			ततो रामो जलं स्पृष्ट्वा प्रहृष्टवदनः शुचिः | १-२२-२०<br>
			प्रतिजग्राह ते विद्ये महर्षेर्भावितात्मनः |

			विद्यासमुदितो रामः शुशुभे भूरिविक्रमः || १-२२-२१<br>
			सहस्ररश्मिर्भगवान् शरदीव दिवाकरः |<br>
			गुरुकार्याणि सर्वाणि नियुज्य कुशिकात्मजे |<br>
			ऊषुस्तां रजनीं तत्र सरय्वाः सुसुखं त्रयः || १-२२-२२

			दशरथनृपसूनुसत्तमाभ्यां<br>
			तृणशयनेऽनुचिते सहोषिताभ्याम् |<br>
			कुशिकसुतवचोऽनुलालिताभ्यां |<br>
			सुखमिव सा विबभौ विभावरी च || १-२२-२३
undefined
undefined
undefined

एवमुक्ता वसिष्ठेन शबला शत्रुसूदन |<br>विदधे कामधुक्कामान् यस्य यस्येप्सितं यथा || १-५३-१

इक्षून्मधूंस्तथा लाजान् मैरेयांश्च वरासवान् |<br>पानानि च महार्हाणि भक्ष्यांश्चोच्चावचांस्तथा || 
१-५३-२

उष्णाढ्यस्यौदनस्यापि राशयः पर्वतोपमाः |<br>मृष्टान्नानि च सूपाश्च दधिकुल्यास्तथैव च || १-५३-३<br>
नानास्वादुरसानां च खाण्डवानां [षाडवानां] तथैव च |<br>भाजनानि [भोजनानि] सुपूर्णानि गौडानि च सहस्रशः 
|| १-५३-४

सर्वमासीत् सुसंतुष्टं हृष्टपुष्टजनायुतम् |<br>विश्वामित्रबलं राम वसिष्ठेन सुतर्पितम् || 
१-५३-५

विश्वामित्रोऽपि राजर्षिर्हृष्टपुष्टस्तदाभवत् |<br>सान्तःपुरवरो राजा सब्राह्मणपुरोहितः || १-५३-६

सामात्यो मंत्रिसहितः सभृत्यः पूजितस्तदा |<br>युक्तः परमहर्षेण वसिष्ठमिदमब्रवीत् || १-५३-७

पूजितोऽहं त्वया ब्रह्मन् पूजार्हेण सुसत्कृतः |<br>श्रूयतामभिधास्यामि वाक्यं वाक्यविशारद || १-५३-८

गवां शतसहस्रेण दीयतां शबला मम |<br>रत्नं हि भगवन्नेतद्रत्नहारी च पार्थिवः || १-५३-९<br>तस्मान्मे शबलां देहि ममैषा धर्मतो द्विज |

एवमुक्तस्तु भगवान् वसिष्ठो मुनिसत्तमः || १-५३-१०<br>विश्वामित्रेण धर्मात्मा प्रत्युवाच महीपतिम् |

नाहं शतसहस्रेण नापि कोटिशतैर्गवाम् || १-५३-११<br>राजन् दास्यामि शबलां राशिभी रजतस्य वा |

न परित्यागमर्हेयं मत्सकाशादरिन्दम || १-५३-१२<br>शाश्वती शबला मह्यं कीर्तिरात्मवतो यथा |

अस्यां हव्यं च कव्यं च प्राणयात्रा तथैव च || १-५३-१३<br>आयत्तमग्निहोत्रं च बलिर्होमस्तथैव च 
|

स्वाहाकारवषट्कारौ विद्याश्च विविधास्तथा || १-५३-१४<br>आयत्तमत्र राजर्षे सर्वमेतन्न संशयः |

सर्वस्वमेतत्सत्येन मम तुष्टिकरी तथा || १-५३-१५<br>कारणैर्बहुभी राजन्न दास्ये शबलां तव |

वसिष्ठेनैवमुक्तस्तु विश्वामित्रोऽब्रवीत्तदा || १-५३-१६<br>संरब्धतरमत्यर्थं वाक्यं वाक्यविशारदः 
|

हैरण्यकक्ष्याग्रैवेयान् सुवर्णांकुशभूषितान् || १-५३-१७<br>ददामि कुंजराणां ते सहस्राणि चतुर्दश 
|
 	<audio controls="" preload="none">	<source src="./media/B53 (19b,c).mp3" type="audio/mpeg"> 	</audio> 
 	<audio controls="" preload="none">	<source src="./media/B53 (20).mp3" type="audio/mpeg"> 	</audio> 
 	<audio controls="" preload="none">	<source src="./media/B53 (21).mp3" type="audio/mpeg"> 	</audio> 
 	<audio controls="" preload="none">	<source src="./media/B53 (22).mp3" type="audio/mpeg"> 	</audio> 
 	<audio controls="" preload="none">	<source src="./media/B53 (23).mp3" type="audio/mpeg"> 	</audio> 
 	<audio controls="" preload="none">	<source src="./media/B53 (24).mp3" type="audio/mpeg"> 	</audio> 
 	<audio controls="" preload="none">	<source src="./media/B53 (25).mp3" type="audio/mpeg"> 	</audio> 

इति वाल्मीकिरामायणे आदिकाव्ये बालकाण्डे त्रिपंचाशः सर्गः
undefined
undefined
undefined

नारदस्य तु तद्वाक्यं श्रुत्वा वाक्यविशारदः |<br>
पूजयामास धर्मात्मा सहशिष्यो महामुनिः || १-२-१

यथावत्पूजितस्तेन देवर्षिर्नारदस्तथा |<br>
आपृच्छैवाभ्यनुज्ञातः स जगाम विहायसम् || १-२-२

स मुहूर्तं गते तस्मिन्देवलोकं मुनिस्तदा |<br>
जगाम तमसातीरं जाह्नव्यास्त्वविदूरतः || १-२-३

स तु तीरं समासाद्य तमसाया महामुनिः |<br>
शिष्यमाह स्थितं पार्श्वे दृष्ट्वा तीर्थमकर्दमम् || १-२-४

अकर्दममिदं तीर्थं भरद्वाज निशामय |<br>
रमणीयं प्रसन्नाम्बु सन्मनुष्यमनो यथा || १-२-५

न्यस्यतां कलशस्तात दीयतां वल्कलं मम |<br>
इदमेवावगाहिष्ये तमसातीर्थमुत्तमम् || १-२-६

एवमुक्तो भरद्वाजो वाल्मीकेन महात्मना |<br>
प्रायच्छत मुनेस्तस्य वल्कलं नियतो गुरोः || १-२-७

स शिष्यहस्तादादाय वल्कलं नियतेन्द्रियः |<br>
विचचार ह पश्यंस्तत्सर्वतो विपुलं वनम् || १-२-८

तस्याभ्याशे तु मिथुनं चरन्तमनपायिनम् |<br>
ददर्श भगवांस्तत्र क्रौञ्चयोश्चारुनिःस्वनम् || १-२-९

तस्मात्तु मिथुनादेकं पुमांसं पापनिश्चयः |<br>
जघान वैरनिलयो निषादस्तस्य पश्यतः || १-२-१०

तं शोणितपरीताङ्गं वेष्टमानं महीतले |<br>
भार्या तु निहतं दृष्ट्वा रुराव करुणां गिरम् || १-२-११<br>
वियुक्ता पतिना तेन द्विजेन सहचारिणा |<br>
ताम्रशीर्षेण मत्तेन पत्रिणा सहितेन वै | १-२-१२

तथाविधं द्विजं दृष्ट्वा निषादेन निपातितम् |<br>
ऋषेर्धर्मात्मनस्तस्य कारुण्यं समपद्यत || १-२-१३

ततः करुणवेदित्वादधर्मोऽयमिति द्विजः |<br>
निशाम्य रुदतीं क्रौञ्चीमिदं वचनमब्रवीत् || १-२-१४

मा निषाद प्रतिष्ठां त्वमगमः शाश्वतीः समाः |<br>
यत् क्रौञ्चमिथुनादेकमवधीः काममोहितम् || १-२-१५

<span class="em">तस्यैवं ब्रुवतश्चिन्ता बभूव हृदि वीक्षतः |<br>
शोकार्तेनास्य शकुनेः किमिदं व्याहृतं मया || १-२-१६</span>

चिन्तयन्स महाप्राज्ञश्चकार मतिमान्मतिम् |<br>
शिष्यञ्चैवाब्रवीद्वाक्यमिदं स मुनिपुङ्गवः || १-२-१७

पादबद्धोऽक्षरसमस्तन्त्रीलयसमन्वितः |<br>
शोकार्तस्य प्रवृत्तो मे श्लोको भवतु नान्यथा || १-२-१८

शिष्यस्तु तस्य ब्रुवतो मुनेर्वाक्यमनुत्तमम् |<br>
प्रतिजग्राह संतुष्टस्तस्य तुष्टोऽभवद्मुनिः || १-२-१९

सोऽभिषेकं ततः कृत्वा तीर्थे तस्मिन् यथाविधि |<br>
तमेव चिन्तयन्नर्थमुपावर्तत वै मुनिः || १-२-२०

<span class="em">भरद्वाजस्ततः शिष्यो विनीतः श्रुतवान् गुरोः |<br>
कलशं पूर्णमादाय पृष्ठतोऽनुजगाम ह || १-२-२१</span>

स प्रविश्याश्रमपदं शिष्येण सह धर्मवित् |<br>
उपविष्टः कथाश्चान्याश्चकार ध्यानमास्थितः || १-२-२२

आजगाम ततो ब्रह्म लोककर्ता स्वयं प्रभुः |<br>
चतुर्मुखो महातेजा द्रष्टुं तं मुनिपुङ्गवम् || १-२-२३

वाल्मीकिरथ तं दृष्ट्वा सहसोत्थाय वाग्यतः |<br>
प्राञ्जलिः प्रयतो भूत्वा तस्थौ परमविस्मितः || १-२-२४

पूजयामास तं देवं पाद्यार्घ्यासनवन्दनैः |<br>
प्रणम्य विधिवच्चैनं पृष्ट्वानामयमव्ययम् || १-२-२५

अथोपविश्य भगवानासने परमार्चिते |<br>
वाल्मीकये च ऋषये सन्दिदेशासनं ततः || १-२-२६

ब्रह्मणा समनुज्ञातः सोऽप्युपाविशदासने |<br>
उपविष्टे तदा तस्मिन्साक्षाल्लोकपितामहे | १-२-२७<br>
तद्गतेनैव मनसा वाल्मीकिर्ध्यानमास्थितः ||

पापात्मना कृतं कष्टं वैरग्रहणबुद्धिना | १-२-२८<br>
यस्तादृशं चारुरवं क्रौञ्चं हन्यादकारणात् ||

शोचन्नेव मुहुः क्रौञ्चीमुपश्लोकमिमं पुनः | १-२-२९<br>
जगावन्तर्गतमना भूत्वा शोकपरायणः ||

तमुवाच ततो ब्रह्मा प्रहसन्मुनिपुङ्गवम् | <br>
श्लोक एव त्वया बद्धो नात्र कार्या विचारणा ||१-२-३०

मच्छन्दादेव ते ब्रह्मन् प्रवृत्तेयं सरस्वती |<br>
रामस्य चरितं सर्वं कुरु त्वमृषिसत्तम || १-२-३१

धर्मात्मनो गुणवतो लोके रामस्य धीमतः |<br>
वृत्तं कथय धीरस्य यथा ते नारदाच्छ्रुतम् || १-२-३२

रहस्यं च प्रकाशं च यद् वृत्तं तस्य धीमतः |<br>
रामस्य सहसौमित्रे राक्षसानां च सर्वशः || १-२-३३<br>
वैदेह्याश्चापि यद् वृत्तं प्रकाशं यदि वा रहः |<br>
तच्चाप्यविदितं सर्वं विदितं ते भविष्यति || १-२-३४

न ते वागनृता काव्ये काचिदत्र भविष्यति |<br>
कुरु रामकथां पुण्यां श्लोकबद्धां मनोरमाम् || १-२-३५

यावत्स्थास्यन्ति गिरयः सरितश्च महीतले |<br>
तावद्रामायणकथा लोकेषु प्रचरिष्यति || १-२-३६

यावद्रामायणकथा त्वत्कृता प्रचरिष्यति |<br>
तावदूर्ध्वमधश्च त्वं मल्लोकेषु निवत्स्यसि | १-२-३७

इत्युक्त्वा भगवान् ब्रह्मा तत्रैवान्तरधीयत |<br>
ततः सशिष्यो भगवान्मुनिर्विस्मयमाययौ || १-२-३८

तस्य शिष्यास्ततः सर्वे जगुः श्लोकमिमं पुनः |<br>
मुहुर्महुः प्रीयमाणाः प्राहुश्च भृशविस्मिताः || १-२-३९

समाक्षरैश्चतुर्भिर्यः पादैर्गीतो महर्षिणा |<br>
सोऽनुव्याहरणाद् भूयः श्लोकः श्लोकत्वमागतः || १-२-४०

तस्य बुद्धिरियं जाता महर्षेर्भावितात्मनः |<br>
कृत्स्नं रामायणं काव्यमीदृशैः करवाण्यहम् || १-२-४१

उदारवृत्तार्थपदैर्मनोरमैः<br>
तदास्य रामस्य चकार कीर्तिमान् |<br>
समाक्षरैः श्लोकशतैर्यशस्विनो<br>
यशस्करं काव्यमुदारधीर्मुनिः || १-२-४२

तदुपगतसमाससन्धियोगं<br>
सममधुरोपनतार्थवाक्यबद्धम् |<br>
रघुवरचरितं मुनिप्रणीतं<br>
दशशिरसश्च वधं निशामयध्वम् || १-२-४३
undefined
undefined
undefined

			देवदेवे गते तस्मिन् सोंऽगुष्ठाग्रनिपीडिताम् |<br>
			कृत्वा वसुमतीं राम वत्सरं समुपासत || १-४३-१

			अथ संवत्सरे पूर्णे सर्वलोकनमस्कृतः |<br>
			उमापतिः पशुपती राजानमिदमब्रवीत् || १-४३-२

			प्रीतस्तेऽहं नरश्रेष्ठ करिष्यामि तव प्रियम् |<br>
			शिरसा धारयिष्यामि शैलराजसुतामहम् ||१-४३-३

			ततो हैमवती ज्येष्ठा सर्वलोकनमस्कृता |<br>
			तदा सातिमहद्रूपं कृत्वा वेगं च दुःसहम् ||१-४३-४<br>
			आकाशादपतद्राम शिवे शिवशिरस्युत |

			अचिन्तयच्च सा देवी गङ्गा परमदुर्धरा ||१-४३-५<br>
			विशाम्यहं हि पातालं स्त्रोतसा गृह्य शंकरम् |

			तस्या वलेपनं ज्ञात्वा क्रुद्धस्तु भगवान् हरः || १-४३-६<br>
			तिरोभावयितुं बुद्धिं चक्रे त्रिनयनस्तदा |

			सा तस्मिन् पतिता पुण्या पुण्ये रुद्रस्य मूर्धनि||१-४३-७<br>
			हिमवत्प्रतिमे राम जटामण्डलगह्वरे |

			सा कथञ्चिन्महीं गन्तुं नाशक्नोद्यत्नमास्थिता ||१-४३-८<br>
			नैव सा निर्गमं लेभे जटामण्डलमन्ततः |

			तत्रैवाबंभ्रमद्देवी संवत्सरगणान्बहून् ||१-४३-९<br>
			तामपश्यन् पुनस्तत्र तपः परममास्थितः |

			स तेन तोषितश्चासीदत्यन्तं रघुनंदन || १-४३-१०<br>
			विससर्ज ततो गङ्गां हरो बिन्दुसरः प्रति |

			तस्यां विसृज्यमानायां सप्त स्रोतंसि जज्ञिरे || १-४३-११<br>
			ह्लादिनी पावनी चैव नलिनी च तथैव च |<br>
			तिस्रः प्राचीं दिशं जग्मुर्गंगाः शिवजलाः शुभाः || १-४३-१२

			सुचक्षुश्चैव सीता च सिन्धुश्चैव महानदी |<br>
			तिस्रस्त्वेता दिशं जग्मुः प्रतीचीं तु शुभोदकाः ||१-४३-१३

			सप्तमी चान्वगात्तासां भगीरथरथं तदा |<br>
			भगीरथोऽपि रजर्षिर्दिव्यं स्यंदनमास्थितः || १-४३-१४<br>
			प्रायादग्रे महातेजा गङ्गा तं चाप्यनुव्रजत् |

			गगनाच्छङ्करशिरस्ततो धरणिमागता || १-४३-१५<br>
			व्यसर्पत जलं तत्र तीव्रशब्दपुरस्कृतम् |

			मत्स्यकच्छपसंघैश्च शिंशुमारगणैस्तथा || १-४३-१६<br>
			पतद्भिः पतितैश्चैव व्यरोचत वसुंधरा |

			ततो देवर्षिगंधर्वा यक्षा सिद्धगणास्तथा || १-४३-१७<br>
			व्यलोकयन्त ते तत्र गगनाद्गां गतां तदा |

			विमानैर्नगराकारैर्हयैर्गजवरैस्तथा ||१-४३-१८<br>
			पारिप्लवगताश्चापि देवतास्तत्र विष्ठिताः |

			तदद्भुततमं लोके गंगापतनमुत्तमम् ||१-४३-१९<br>
			दिदृक्षवो देवगणाः समीयुरमितौजसः |

			संपतद्भिः सुरगणैस्तेषां चाभरणौजसा || १-४३-२०<br>
			शतादित्यमिवाभाति गगनं गततोयदम् |

			शिंशुमारोरगगणैर्मीनैरपि च चंचलैः || १-४३-२१<br>
			विद्युद्भिरिव विक्षिप्तैराकाशमभवत्तदा |

			पाण्डुरैः सलिलोत्पीडैः कीर्यमाणैः सहस्रधा ||१-४३-२२<br>
			शारदाभ्रैरिवाकीर्णं गगनं हंससंप्लवैः |

			क्वचिद् द्रुततरं याति कुटिलं क्वचिदायतम् ||१-४३-२३<br>
			विनतं क्वचिदुद्धूतं क्वचिद्याति शनैः शनैः |

			सलिलेनैव सलिलं क्वचिदभ्याहतं पुनः || १-४३-२४<br>
			मुहुरूर्ध्वपथं गत्वा पपात वसुधां पुनः |

			तच्छङ्करशिरोभ्रष्टं भ्रष्टं भूमितले पुनः ||१-४३-२५<br>
			व्यरोचत तदा तोयं निर्मलं गतकल्मषम् |

			तत्रर्षिगणगन्धर्वा वसुधातलवासिनः ||१-४३-२६<br>
			भवाङ्गपतितं तोयं पवित्रमिति पस्पृशुः |

			शापात् प्रपतिता ये च गगनाद्वसुधातलम् ||१-४३-२७<br>
			कृत्वा तत्राभिषेकं ते बभूवुर्गतकल्मषाः |

			धूतपापाः पुनस्तेन तोयेनाथ शुभान्विता || १-४३-२८<br>
			पुनराकाशमाविश्य स्वान् लोकान् प्रतिपेदिरे |

			मुमुदे मुदितो लोकस्तेन तोयेन भास्वता || १-४३-२९<br>
			कृताभिषेको गंगायां बभूव विगतक्लमः |

			भगीरथोऽपि राजर्षिर्दिव्यं स्यंदनमास्थितः ||१-४३-३०<br>
			प्रायादग्रे महातेजास्तं गंगा पृष्ठतोऽन्वगात् |

			देवाः सर्षिगणाः सर्वे दैत्यदानवराक्षसाः || १-४३-३१<br>
			गन्धर्वयक्षप्रवराः सकिंनरमहोरगाः |<br>
			सर्पाश्चाप्सरसो राम भगीरथरथानुगाः || १-४३-३२<br>
			गंगामन्वगमन् प्रीताः सर्वे जलचराश्च ये |

			यतो भगीरथो राजा ततो गंगा यशस्विनी || १-४३-३३<br>
			जगाम सरितां श्रेष्ठा सर्वपापप्रणाशिनी |

			ततो हि यजमानस्य जह्नोरद्भुतकर्मणः ||१-४३-३४<br>
			गङ्गा संप्लावयामास यज्ञवाटं महत्मनः |

			तस्यावलेपनं ज्ञात्वा क्रुद्धो जह्नुश्च राघव || १-४३-३५<br>
			अपिबत्तु जलं सर्वं गङ्गायाः परमाद्भुतम् |

			ततो देवाः सगन्धर्वा ऋषयश्च सुविस्मिताः || १-४३-३६<br>
			पूजयन्ति महात्मानं जह्नुं पुरुषसत्तमम् |<br>
			गङ्गां चापि नयन्ति स्म दुहितृत्वे महात्मनः || १-४३-३७

			ततस्तुष्टो महातेजाः श्रोत्राभ्यामसृजत् प्रभुः |<br>
			तस्माज्जह्नुसुता गङ्गा प्रोच्यते जाह्नवीति च || १-४३-३८

			जगाम च पुनर्गङ्गा भगीरथरथानुगा |<br>
			सागरं चापि संप्राप्ता सा सरित्प्रवरा तदा ||१-४३-३९<br>
			रसातलमुपागच्छत् सिद्ध्यर्थं तस्य कर्मणः |

			भगीरथोऽपि रजार्षिर्गङ्गामादाय यत्नतः || १-४३-४०<br>
			पितामहान् भस्मकृतानपश्यद्गतचेतनः |

			अथ तद्भस्मनां राशिं गङ्गासलिलमुत्तमम् |<br>
			प्लावयत् पूतपाप्मानः स्वर्गं प्रप्ता रघूत्तम ||१-४३-४१
undefined
undefined
undefined

			हतेषु तेषु पुत्रेषु दितिः परमदुःखिता |<br>
			मारीचं काश्यपं राम भर्तारमिदमब्रवीत् || १-४६-१

			हतपुत्रास्मि भगवंस्तव पुत्रैर्महाबलैः |<br>
			शक्रहन्तारमिच्छामि पुत्रं दीर्घतपोऽर्जितम् ||१-४६-२

			साहं तपश्चरिष्यामि गर्भं मे दातुमर्हसि |<br>
			ईश्वरं शक्रहन्तारं त्वमनुज्ञातुमर्हसि || १-४६-३

			तस्यास्तद्वचनं श्रुत्वा मारीचः कश्यपस्तदा |<br>
			प्रत्युवाच महातेजा दितिं परमदुःखिताम् || १-४६-४

			एवं भवतु भद्रं ते शुचिर्भव तपोधने |<br>
			जनयिष्यसि पुत्रं त्वं शक्रहन्तारमाहवे ||१-४६-५

			पूर्णे वर्षसहस्रे तु शुचिर्यदि भविष्यसि |<br>
			पुत्रं त्रैलोक्यहन्तारं मत्तस्त्वं जनयिष्यसि ||१-४६-६

			एवमुक्त्वा महातेजाः पाणिना स ममार्ज ताम् |<br>
			तमालभ्य ततः स्वस्तीत्युक्त्वा तपसे ययौ ||१-४६-७

			गते तस्मिन्नरश्रेष्ठ दितिः परमहर्षिता |<br>
			कुशप्लवं सामासाद्य तपस्तेपे सुदारुणम् ||१-४६-८

			तपस्तस्यां हि कुर्वत्यां परिचर्यां चकार ह |<br>
			सहस्राक्षो नरश्रेष्ठ परया गुणसंपदा || १-४६-९

			अग्निं कुशान् काष्ठमपः फलं मूलं तथैव च |<br>
			न्यवेदयत् सहस्राक्षो यच्चान्यदपि कांक्षितम् ||१-४६-१०

			गात्रसंवाहनैश्चैव श्रमापनयनैस्तथा |<br>
			शक्रः सर्वेषु कालेषु दितिं परिचचार ह || १-४६-११

			पूर्णे वर्षसहस्रे तु दशोने रघुनंदन |<br>
			दितिः परमसंहृष्टा सहस्राक्षमथाब्रवीत् ||१-४६-१२

			तपश्चरन्त्या वर्षाणि दश वीर्यवतां वर |<br>
			अवशिष्टानि भद्रं ते भ्रातरं द्रक्ष्यसे ततः ||१-४६-१३

			यमहं त्वत्कृते पुत्र तमाधास्ये जयोत्सुकम् |<br>
			त्रैलोक्यविजयं पुत्र सह भोक्ष्यसि विज्वरः || १-४६-१४

			याचितेन सुरश्रेष्ट पित्रा तव महात्मना |<br>
			वरो वर्षसहस्रान्ते मम दत्तः सुतं प्रति || १-४६-१५

			इत्युक्त्वा च दितिस्तत्र प्राप्ते मध्यन्दिनेश्वरे |<br>
			निद्रयापहृता देवी पादौ कृत्वाथ शीर्षतः ||१-४६-१६

			दृष्ट्वा तामशुचिं शक्रः पादयोः कृतमूर्धजाम् |<br>
			शिरःस्थाने कृतौ पादौ जहास च मुमोद च || १-४६-१७

			तस्याः शरीरविवरं प्रविवेश पुरंदरः |<br>
			गर्भं च सप्तधा राम चिच्छेद परमात्मवान् ||१-४६-१८

			भिद्यमानस्ततो गर्भो वज्रेण शतपर्वणा |<br>
			रुरोद सुस्वरं राम ततो दितिरबुध्यत || १-४६-१९

			मा रुदो मा रुदश्चेति गर्भं शक्रोऽभ्यभाषत |<br>
			बिभेद च महातेजा रुदन्तमपि वासवः || १-४६-२०

			न हन्तव्यं न हन्तव्यमित्येवं दितिरब्रवीत् |<br>
			निष्पपात ततः शक्रो मातुर्वचनगौरवात् ||१-४६-२१

			प्रांजलिर्वज्रसहितो दितिं शक्रोऽभ्यभाषत |<br>
			अशुचिर्देवि सुप्तासि पादयोः कृतमूर्धजा|| १-४६-२२

			तदन्तरमहं लब्ध्वा शक्रहन्तारमाहवे |<br>
			अभिदं सप्तधा देवि तन्मे त्वम् क्षन्तुमर्हसि || १-४६-२३
undefined
undefined
undefined

मुनेर्वचनमक्लीबं श्रुत्वा नरवरात्मजः |<br>
राघवः प्राञ्जलिर्भूत्वा प्रत्युवाच दृढव्रतः || १-२६-१

पितुर्वचननिर्देशात् पितुर्वचनगौरवात् |<br>
वचनं कौशिकस्येति कर्तव्यमविशङ्कया || १-२६-२

अनुशिष्टोऽस्म्ययोध्यायां गुरुमध्ये महात्मना |<br>
पित्रा दशरथेनाहं नावज्ञेयं च तद्वचः || १-२६-३

सोऽहं पितुर्वचः श्रुत्वा शासनाद्ब्रह्मवादिनः |<br>
करिष्यामि न संदेहस्ताटकावधमुत्तमम् || १-२६-४

गोब्राह्मणहितार्थाय देशस्यास्य हिताय च |<br>
तव चैवाप्रमेयस्य वचनं कर्तुमुद्यतः || १-२६-५

एवमुक्त्वा धनुर्मध्ये बध्वा मुष्टिमरिन्दमः |<br>
ज्याघोषमकरोत्तीव्रं दिशः शब्देन नादयन् || १-२६-६

तेन शब्देन वित्रस्तास्ताटकावनवासिनः |<br>
ताटका च सुसंक्रुद्धा तेन शब्देन मोहिता || १-२६-७

तं शब्दमभिनिध्याय राक्षसी क्रोधमूर्च्छिता |<br>
श्रुत्वा चाभ्यद्रवत् क्रुद्धा यतः शब्दो विनिस्सृतः || १-२६-८

तां दृष्ट्वा राघवः क्रुद्धां विकृतां विकृताननाम् |<br>
प्रमाणेनातिवृद्धां च लक्ष्मणं सोऽभ्यभाषत || १-२६-९

पश्य लक्ष्मण यक्षिण्या भैरवं दारुणं वपुः |<br>
भिद्येरन् दर्शनादस्या भीरूणां हृदयानि च || १-२६-१०

एतां पश्य दुराधर्षां मायाबलसमन्विताम् |<br>
विनिवृत्तां करोम्यद्य हृतकर्णाग्रनासिकाम् || १-२६-११

न ह्येनामुत्सहे हन्तुं स्त्रीस्वभावेन रक्षिताम् |<br>
वीर्यं चास्या गतिं चापि हन्यतामिति मे मतिः || १-२६-१२

एवं ब्रुवाणे रामे तु ताटका क्रोधमूर्च्छिता |<br>
उद्यम्य बाहू गर्जन्ती राममेवाभ्यधावत || १-२६-१३

विश्वामित्रस्तु ब्रह्मर्षिर्हुंकारेणाभिभर्त्स्य ताम् |<br>
स्वस्ति राघवयोरस्तु जयं चैवाभ्यभाषत || १-२६-१४

उद्धुन्वाना रजो घोरं ताटका राघवावुभौ |<br>
रजो मेघेन महता मुहूर्तं सा व्यमोहयत् || १-२६-१५

ततो मायां समास्थाय शिलावर्षेण राघवौ |<br>
अवाकिरत् सुमहता ततश्चुक्रोध राघवः || १-२६-१६

शिलावर्षं महत्तस्याः शरवर्षेण राघवः |<br>
प्रतिवार्योपधावन्त्याः करौ चिच्छेद पत्रिभिः || १-२६-१७

ततश्च्छिन्नभुजां श्रान्तामभ्याशे परिगर्जतीम् |<br>
सौमित्रिरकरोत् क्रोधाद् हृतकर्णाग्रनासिकाम् || १-२६-१८

कामरूपधरा सा तु कृत्वा रूपाण्यनेकशः |<br>
अन्तर्धानं गता यक्षी मोहयन्ती स्वमायया || १-२६-१९<br>
अश्मवर्षं विमुंचन्ती भैरवं विचचार सा ||

ततस्तावश्मवर्षेण कीर्यमाणौ समन्ततः || १-२६-२०<br>
दृष्ट्वा गाधिसुतः श्रीमानिदं वचनमब्रवीत् |

अलं ते घृणया राम पापैषा दुष्टचारिणी || १-२६-२१<br>
यज्ञविघ्नकरी यक्षी पुरा वर्धेत मायया |

वध्यतां तावदेवैषा पुरा संध्या प्रवर्तते || १-२६-२२<br>
रक्षांसि संध्याकाले तु दुर्धर्षाणि भवन्ति हि |

इत्युक्तस्स तु तां यक्षीमश्मवृष्ट्याभिवर्षिणीम् || १-२६-२३<br>
दर्शयन् शब्दवेधित्वं तां रुरोध स सायकैः |

सा रुद्धा बाणजालेन मायाबलसमन्विता || १-२६-२४<br>
अभिदुद्राव काकुत्स्थं लक्षमणं च विनेषुदी ||

तामापतन्तीं वेगेन विक्रान्तामशनीमिव || १-२६-२५<br>
शरेणोरसि विव्याध सा पपात ममार च |

तां हतां भीमसंकाशां दृष्ट्वा सुरपतिस्तदा || १-२६-२६<br>
साधु साध्विति काकुत्स्थं सुराश्चाप्यभिपूजयन् |

उवाच परमप्रीतः सहस्राक्षः पुरन्दरः || १-२६-२७<br>
सुराश्च सर्वे संहृष्टा विश्वामित्रमथाब्रुवन् |

मुने कौशिक भद्रं ते सेन्द्राः सर्वे मरुद्गणाः || १-२६-२८<br>
तोषिताः कर्मणानेन स्नेहं दर्शय राघवे |

प्रजापतेः कृशाश्वस्य पुत्रान्सत्यपराक्रमान् || १-२६-२९<br>
तपोबलभृतो ब्रह्मन् राघवाय निवेदय |

पात्रभूतश्च ते ब्रह्मंस्तवानुगमने रतः || १-२६-३०<br>
कर्तव्यं सुमहत्कर्म सुराणां राजसूनुना |

एवमुक्त्वा सुराः सर्वे जग्मुर्हृष्टा विहायसम् || १-२६-३१<br>
विश्वामित्रं पूजयन्तस्ततः संध्या प्रवर्तते |

ततो मुनिवरः प्रीतस्ताटकावधतोषितः || १-२६-३२<br>
मूर्ध्नि राममुपाघ्राय इदं वचनमब्रवीत् |

इहाद्य रजनीं राम वसेम शुभदर्शन || १-२६-३३<br>
श्वः प्रभाते गमिष्यामस्तदाश्रमपदं मम |

विश्वामित्रवचः श्रुत्वा हृष्टो दशरथात्मजः || १-२६-३४<br>
उवास रजनीं तत्र ताटकाया वने सुखम् |

मुक्तशापं वनं तच्च तस्मिन्नेव तदाहनि |<br>
रमणीयं विबभ्राज यथा चैत्ररथं वनम् || १-२६-३५

निहत्य तां यक्षसुतां स रामः<br>
प्रशस्यमानः सुरसिद्धसङ्घैः |<br>
उवास तस्मिन्मुनिना सहैव<br>
प्रभातवेलां प्रतिबोध्यमानः || १-२६-३६
undefined
undefined
undefined

उक्तवाक्यं तु राजानं कृपया कुशिकात्मजः |<br>अब्रवीन्मधुरं वाक्यं साक्षाच्चण्डालतां गतम् || 
१-५९-१

इक्ष्वाको स्वागतं वत्स जानामि त्वां सुधार्मिकम् |<br>शरणं ते भविष्यामि मा भैषीर्नृपपुंगव || १-५९-२

अहमामंत्रये सर्वान् महर्षीन् पुण्यकर्मणः |<br>यज्ञसाह्यकरान् राजंस्ततो यक्ष्यसि निर्वृतः || १-५९-३

गुरुशापकृतं रूपं यदिदं त्वयि वर्तते |<br>अनेन सह रूपेण सशरीरो गमिष्यसि || १-५९-४

हस्तप्राप्तमहं मन्ये स्वर्गं तव नरेश्वर |<br>यस्त्वं कौशिकमागम्य शरण्यं शरणागतः || १-५९-५

एवमुक्त्वा महातेजाः पुत्रान् परमधार्मिकान् |<br>व्यादिदेश महाप्राज्ञान्यज्ञसंभारकारणात् || १-५९-६

सर्वान् शिष्यान् समाहूय वाक्यमेतदुवाच ह |<br>सर्वानृषिवरान् वत्सा आनयध्वं ममाज्ञया || १-५९-७<br>
सशिष्यान् सुहृदश्चैव सर्त्विजः सुबहुश्रुतान् |

यदन्यो वचनं ब्रूयान्मद्वाक्यबलचोदितः || १-५९-८<br>तत्सर्वमखिलेनोक्तं ममाख्येयमनादृतम् 
|

तस्य तद्वचनं श्रुत्वा दिशो जग्मुस्तदाज्ञया || १-५९-९<br>आजग्मुरथ देशेभ्यः सर्वेभ्यो ब्रह्मवादिनः 
|

ते च शिष्याः समागम्य मुनिं ज्वलिततेजसम् || १-५९-१०<br>ऊचुश्च वचनं सर्वे सर्वेषां ब्रह्मवादिनाम् 
|

श्रुत्वा ते वचनं सर्वे समायान्ति द्विजातयः || १-५९-११<br>सर्वदेशेषु चागच्छन् वर्जयित्वा महोदयम् 
|

वासिष्ठं तच्छतं सर्वं क्रोधपर्याकुलाक्षरम् || १-५९-१२<br>यथाह वचनं सर्वं शृणु त्वं मुनिपुंगव 
|

क्षत्रियो याजको यस्य चण्डालस्य विशेषतः || १-५९-१३<br>कथं सदसि भोक्तारो हविस्तस्य सुरर्षयः |

ब्राह्मणा वा महात्मानो भुक्त्वा चण्डालभोजनम् || १-५९-१४<br>कथं स्वर्गं गमिष्यन्ति विश्वामित्रेण पालिताः 
|

एतद्वचनं नैष्ठुर्यमूचुः संरक्तलोचनाः || १-५९-१५<br>वासिष्ठा मुनिशार्दूल सर्वे सह महोदयाः |

तेषां तद्वचनं श्रुत्वा सर्वेषां मुनिपुंगवः || १-५९-१६<br>क्रोधसंरक्तनयनः  सरोषमिदमब्रवीत् 
|

ये दूषयन्त्यदुष्टं मां तपोग्रं समास्थितम् || १-५९-१७<br>भस्मीभूता दुरात्मानो भविष्यन्ति न संशयः 
|

अद्य ते कालपाशेन नीता वैवस्वतक्षयम् || १-५९-१८<br>सप्त जातिशतान्येव मृतपाः सन्तु सर्वशः |

श्वमांसनियताहारा मुष्टिका नाम निर्घृणाः || १-५९-१९<br>विकृताश्च विरूपाश्च लोकाननुचरन्त्विमान् 
|

महोदयश्च दुर्बुद्धिर्मामदूष्यं ह्यदूषयत् || १-५९-२०<br>दूषितः सर्वलोकेषु निषादत्वं गमिष्यति |

प्राणातिपातनिरतो निरनुक्रोशतां गतः || १-५९-२१<br>दीर्घकालं मम क्रोधात् दुर्गतिं वर्तयिष्यति |

एतावदुक्त्वा वचनं विश्वामित्रो महातपाः |<br>विरराम महातेजा ऋषिमध्ये महामुनिः || १-५९-२२
undefined
undefined
undefined

विश्वामित्रो महातेजाः प्रस्थितान् वीक्ष्य तानृषीन् |<br>
अब्रवीन्नरशार्दूल सर्वांस्तान् वनवासिनः || १-६१-१

महान् विघ्नः प्रवृत्तोऽयं दक्षिणामास्थितो दिशम् |<br>
दिशमन्यां प्रपत्स्यामस्तत्र तप्स्यामहे तपः || १-६१-२

पश्चिमायां विशालायां पुष्करेषु महात्मनः |<br>
सुखं तपश्चरिष्यामः परं तद्धि तपोवनम् || १-६१-३

एवमुक्त्वा महातेजाः पुष्करेषु महामुनिः |<br>
तप उग्रं दुराधर्षं तेपे मूलफलाशनः || १-६१-४

एतस्मिन्नेव काले तु अयोध्याधिपतिर्महान् |<br>
अंबरीष इति ख्यातो यष्टुं समुपचक्रमे || १-६१-५

तस्य वै यजमानस्य पशुमिन्द्रो जहार ह |<br>
प्रणष्टे तु पशौ विप्रो राजानमिदमब्रवीत् || १-६१-६

पशुरभ्याहृतो राजन् प्रणष्टस्तव दुर्नयात् |<br>
अरक्षितारं राजानं घ्नन्ति दोषा नरेश्वर || १-६१-७

प्रायश्चित्तं महद्ध्येतन्नरं वा पुरुषर्षभ |<br>
आनयस्व पशुं शीघ्रं यावत् कर्म प्रवर्तते || १-६१-८

उपाध्यायवचः श्रुत्वा स राजा पुरुषर्षभ |<br>
अन्वियेष महाबुद्धिः पशुं गोभिः सहस्रशः || १-६१-९

देशान् जनपदांस्तांस्तान्नगराणि वनानि च |<br>
आश्रमाणि च पुण्यानि मार्गमाणो महीपतिः || १-६१-१०<br>
स पुत्रसहितं तात सभार्यं रघुनंदन |<br>
भृगुतुंगे समासीनमृचीकं संददर्श ह || १-६१-११

तमुवाच महातेजाः प्रणम्याभिप्रसाद्य च |<br>
महर्षिं तपसा दीप्तं राजर्षिरमितप्रभः || १-६१-१२<br>
पृष्ट्वा सर्वत्र कुशलमृचीकं तमिदं वचः |

गवां शतसहस्रेण विक्रीणीषे सुतं यदि || १-६१-१३<br>
पशोरर्थे महाभाग कृतकृत्योऽस्मि भार्गव |

सर्वे परिगता देशा यज्ञियं न लभे पशुम् || १-६१-१४<br>
दातुमर्हसि मूल्येन सुतमेकमितो मम |

एवमुक्तो महातेजा ऋचीकस्त्वब्रवीद्वचः || १-६१-१५<br>
नाहं ज्येष्ठं नरश्रेष्ठ विक्रीणीयां कथंचन |

ऋचीकस्य वचः श्रुत्वा तेषां माता महात्मनाम् || १-६१-१६<br>
उवाच नरशार्दूलमंबरीषमिदं वचः |

अविक्रेयं सुतं ज्येष्ठं भगवानाह भार्गवः || १-६१-१७<br>
ममापि दयितं विद्धि कनिष्ठं शुनकं प्रभो |<br>
तस्मात् कनीयसं पुत्रं न दास्ये तव पार्थिव || १-६१-१८

प्रायेण हि नरश्रेष्ठ ज्येष्ठाः पितृषु वल्लभाः |<br>
मातॄणां च कनीयांसस्तस्माद्रक्षे कनीयसम् || १-६१-१९

उक्तवाक्ये मुनौ तस्मिन् मुनिपत्न्यां तथैव च |<br>
शुनःशेपः स्वयं राम मध्यमो वाक्यमब्रवीत् || १-६१-२०

पिता ज्येष्ठमविक्रेयं माता चाह कनीयसम् |<br>
विक्रेतं मध्यमं मन्ये राजपुत्र नयस्व माम् || १-६१-२१

अथ राजा महाबाहो वाक्यान्ते ब्रह्मवादिनः |<br>
हिरण्यस्य सुवर्णस्य कोटिभी रत्नराशिभिः || १-६१-२२<br>
गवां शतसहस्रेण शुनःशेपं नरेश्वरः |<br>
गृहीत्वा परमप्रीतो जगाम रघुनंदन || १-६१-२३

अंबरीषस्तु राजर्षी रथमारोप्य सत्वरः |<br>
शुनःशेपं महातेजा जगामाशु महायशाः || १-६१-२४
undefined
undefined
undefined

			प्रतिगृह्य ततोऽस्त्राणि प्रहृष्टवदनः शुचिः |<br>
			गच्छन्नेव च काकुत्स्थो विश्वामित्रमथाब्रवीत् || १-२८-१

			गृहीतास्त्रोऽस्मि भगवन् दुराधर्षः सुरैरपि |<br>
			अस्त्राणां त्वहमिच्छामि संहारं मुनिपुंगव || १-२८-२

			एवं ब्रुवति काकुत्स्थे विश्वामित्रो महामुनिः |<br>
			संहारान् व्याजहाराथ धृतिमान् सुव्रतः शुचिः || १-२८-३

			सत्यवन्तं सत्यकीर्तिं धृष्टं रभसमेव च |<br>
			प्रतिहारतरं नाम पराङ्मुखमवाङ्मुखम् || १-२८-४<br>
			लक्ष्यालक्ष्याविमौ चैव दृढनाभसुनाभकौ |<br>
			दशाक्षशतवक्त्रौ च दशशीर्षशतोदरौ || १-२८-५<br>
			पद्मनाभमहानाभौ दुन्दुनाभस्वनाभकौ |<br>
			ज्योतिषं शकुनं चैव नैराश्यविमलावुभौ || १-२८-६<br>
			यौगंधरविनिद्रौ च दैत्यप्रमधनौ तथा |<br>
			शुचिबाहुर्महाबाहुर्निष्कलिर्विरुचिस्तथा<br>
			सार्चिर्माली धृतिर्माली वृत्तिमान् रुचिरस्तथा || १-२८-७<br>
			पित्र्यः सौमनसश्चैव विधूतमकरावुभौ |<br>
			करवीरकरं चैव धनधान्यौ च राघव || १-२८-८<br>
			कामरूपं कामरुचिं मोहमावरणं तथा |<br>
			जृंभकं सर्पनाभं च पन्थानवरणौ तथा || १-२८-९<br>
			कृशाश्वतनयान् राम भास्वरान् कामरूपिणः |<br>
			प्रतीच्छ मम भद्रं ते पात्रभूतोऽसि राघव || १-२८-१०

			बाढमित्येव काकुत्स्थ प्रहृष्टेनान्तरात्मना |<br>
			दिव्यभास्वरदेहाश्च मूर्तिमन्तः सुखप्रदाः || १-२८-११<br>
			केचिदङ्गारसदृशाः केचिद् धूमोपमास्तथा |<br>
			चन्द्रार्कसदृशाः केचित् प्रह्वांजलिपुटास्तथा || १-२८-१२<br>
			रामं प्रांजलयो भूत्वाऽब्रुवन् मधुरभाषिणः |<br>
			इमे स्म नरशार्दूल शाधि किं करवाम ते || १-२८-१३

			गम्यतामिति तानाह यथेष्टं रघुनन्दनः |<br>
			मानसाः कार्यकालेषु साहाय्यं मे करिष्यथ || १-२८-१४

			अथ ते राममामन्त्र्य कृत्वा चापि प्रदक्षिणम् |<br>
			एवमस्त्विति काकुत्स्थमुक्त्वा जग्मुर्यथागतम् || १-२८-१५

			स च तान् राघवो ज्ञात्वा विश्वामित्रं महामुनिम् |<br>
			गच्छन्नेवाथ मधुरं श्लक्ष्णं वचनमब्रवीत् || १-२८-१६

            किं न्वेतन्मेघसंकाशं पर्वतस्याविदूरतः |<br>
			वृक्षखण्डमिवाभाति परं कौतूहलं हि मे || १-२८-१७<br>
			दर्शनीयं मृगाकीर्णं मनोहरमतीव च |<br>
			नानाप्रकारैः शकुनैर्वल्गुभाषैरलंकृतम् || १-२८-१८

			निःसृताः स्म मुनिश्रेष्ठ कान्ताराद्रोमहर्षणात् |<br>
			अनया त्ववगच्छामि देशस्य सुखवत्तया || १-२८-१९<br>
			सर्वं मे शंस भगवन् कस्याश्रमपदं त्विदम् |

			संप्राप्ता यत्र ते पापा ब्रह्मघ्ना दुष्टचारिणः | १-२८-२०<br>
			तव यज्ञस्य विघ्नाय दुरात्मानो महामुनेः |<br>
			भगवंस्तस्य को देशः सा यत्र तव याज्ञिकी || १-२८-२१<br>
			रक्षितव्या क्रिया ब्रह्मन् मया वध्याश्च राक्षसाः |<br>
			एतत्सर्वं मुनिश्रेष्ट श्रोतुमिच्छाम्यहं प्रभो || १-२८-२२
undefined
undefined
undefined

कृतोद्वाहे गते तस्मिन् ब्रह्मदत्ते च राघव |<br>
अपुत्रः पुत्रलाभाय पौत्रीमिष्टिमकल्पयत् || १-३४-१

इष्ट्यां तु वर्तमानायां कुशनाभं महीपतिम् |<br>
उवाच परमोदारः कुशो ब्रह्मसुतस्तदा || १-३४-२

पुत्र ते सदृशः पुत्रो भविष्यति सुधार्मिकः |<br>
गाधिं प्राप्स्यसि तेन त्वं कीर्तिं लोके च शाश्वतीम् || १-३४-३

एवमुक्त्वा कुशो राम कुशनाभं महीपतिम् |<br>
जगामाकाशमाविश्य ब्रह्मलोकं सनातनम् || १-३४-४

कस्यचित्त्वथ कालस्य कुशनाभस्य धीमतः |<br>
जज्ञे परमधर्मिष्ठो गाधिरित्येव नामतः || १-३४-५

स पिता मम काकुत्स्थ गाधिः परमधार्मिकः |<br>
कुशवंशप्रसूतोऽस्मि कौशिको रघुनंदन || १-३४-६

पूर्वजा भगिनी चापि मम राघव सुव्रता |<br>
नाम्ना सत्यवती नाम ऋचीके प्रतिपादिता || १-३४-७

सशरीरा गता स्वर्गं भर्तारमनुवर्तिनी |<br>
कौशिकी परमोदारा सा प्रवृत्ता महानदी || १-३४-८

दिव्या पुण्योदका रम्या हिमवन्तमुपाश्रिता |<br>
लोकस्य हितकार्यार्थं प्रवृत्ता भगिनी मम || १-३४-९

ततोऽहं हिमवत्पार्श्वे वसामि नियतः सुखम् |<br>
भगिन्यां स्नेहसंयुक्तः कौशिक्यां रघुनंदन || १-३४-१०

सा तु सत्यवती पुण्या सत्ये धर्मे प्रतिष्ठिता |<br>
पतिव्रता महाभागा कौशिकी सरितां वरा || १-३४-११

अहं हि नियमाद्राम हित्वा तां समुपागतः |<br>
सिद्धाश्रममनुप्राप्तः सिद्धोऽस्मि तव तेजसा || १-३४-१२

एषा राम ममोत्पत्तिः स्वस्य वंशस्य कीर्तिता |<br>
देशस्य च महाबाहो यन्मां त्वं परिपृच्छसि || १-३४-१३

गतोऽर्धरात्रः काकुत्स्थ कथाः कथयतो मम |<br>
निद्रामभ्येहि भद्रं ते मा भूद्विघ्नोऽध्वनीह नः || १-३४-१४

निष्पन्दास्तरवः सर्वे निलीना मृगपक्षिणः |<br>
नैशेन तमसा व्याप्ता दिशश्च रघुनंदन || १-३४-१५

शनैर्विसृज्यते संध्या नभो नेत्रैरिवावृतम् |<br>
नक्षत्रतारागहनं ज्योतिर्भिरवभासते || १-३४-१६

उत्तिष्ठति च शीतांशुः शशी लोकतमोनुदः |<br>
ह्लादयन् प्राणिनां लोके मनांसि प्रभया स्वया || १-३४-१७

नैशानि सर्वभूतानि प्रचरंति ततस्ततः |<br>
यक्षराक्षससंघाश्च रौद्राश्च पिशिताशनाः || १-३४-१८

एवमुक्त्वा महातेजा विरराम महामुनिः |<br>
साधु साध्विति ते सर्वे मुनयो ह्यभ्यपूजयन् || १-३४-१९

कुशिकानामयं वंशो महान् धर्मपरः सदा |<br>
ब्रह्मोपमा महात्मानः कुशवंश्या नरोत्तम || १-३४-२०

विशेषेण भवानेव विश्वामित्रो महायशाः |<br>
कौशिकी सरितां श्रेष्ठा कुलोद्योतकरी तव || १-३४-२१

मुदितैर्मुनिशार्दूलैः प्रशस्तः कुशिकात्मजः |<br>
निद्रामुपागमच्छ्रीमानस्तं गत इवांशुमान् || १-३४-२२

रामोऽपि सहसौमित्रिः किंचिदागतविस्मयः |<br>
प्रशस्य मुनिशार्दूलं निद्रां समुपसेवते || १-३४-२३
undefined
undefined
undefined

ततः संतप्तहृदयः स्मरन्निग्रहमात्मनः |<br>
विनिःश्वस्य विनिःश्वस्य कृतवैरो महात्मना || १-५७-१<br>
सदक्षिणां दिशं गत्वा महिष्या सह राघव |<br>
तताप परमं घोरं विश्वामित्रो महातपाः || १-५७-२<br>
फलमूलाशनो दान्तैश्चचार सुमहत्तपः |

अथास्य जज्ञिरे पुत्राः सत्यधर्मपरायणाः || १-५७-३<br>
हविष्पन्दो मधुष्यन्दो दृढनेत्रो महारथः |

पूर्णे वर्षसहस्रे तु ब्रह्मा लोकपितामहः || १-५७-४<br>
अब्रवीन्मधुरं वाक्यं विश्वामित्रं तपोधनम् |<br>
जिता राजर्षिलोकास्ते तपसा कुशिकात्मज || १-५७-५

अनेन तपसा त्वां हि राजर्षिरिति विद्महे |<br>
एवमुक्त्वा महातेजा जगाम सह दैवतैः || १-५७-६<br>
त्रिविष्टपं ब्रह्मलोकं लोकानां परमेश्वरः |

विश्वामित्रोऽपि तच्छ्रुत्वा ह्रिया किंचिदवाङ्मुखः || १-५७-७<br>
दुःखेन महताविष्टः समन्युरिदमब्रवीत् |

तपश्च सुमहत्तप्तं राजर्षिरिति मां विदुः || १-५७-८<br>
देवाः सर्षिगणाः सर्वे नास्ति मन्ये तपःफलम् |

एवं निश्चित्य मनसा भूय एव महातपाः || १-५७-९<br>
तपश्चचार काकुत्स्थ परमं परमात्मवान् |

एतस्मिन्नेव काले तु सत्यवादी जितेन्द्रियः || १-५७-१०<br>
त्रिशंकुरिति विख्यात इक्ष्वाकुकुलवर्धनः |

तस्य बुद्धिः समुत्पन्ना यजेयमिति राघव || १-५७-११<br>
गच्छेयं स्वशरीरेण देवानां परमां गतिम् |<br>
वसिष्ठं स समाहूय कथयामास चिन्तितम् || १-५७-१२

अशक्यमिति चाप्युक्तो वसिष्ठेन महात्मना |<br>
प्रत्याख्यातो वसिष्ठेन स ययौ दक्षिणां दिशम् || १-५७-१३<br>
ततस्तत्कर्मसिद्ध्यर्थं पुत्रांस्तस्य गतो नृपः |

वासिष्ठा दीर्घतपसस्तपो यत्र हि तेपिरे || १-५७-१४<br>
त्रिशंकुः सुमहातेजाः शतं परमभास्वरम् |<br>
वसिष्ठपुत्रान् ददृशे तप्यमानान् यशस्विनः || १-५७-१५

सोऽभिगम्य महात्मानः सर्वानेव गुरोः सुतान् |<br>
अभिवाद्यानुपूर्व्येण ह्रिया किंचिदवाङ्मुखः || १-५७-१६<br>
अब्रवीत् स महात्मनः सर्वानेव कृतांजलिः |

शरणं वः प्रपद्येऽहं शरण्यान् शरणागतः || १-५७-१७<br>
प्रत्याख्यातोऽस्मि भद्रं वो वसिष्ठेन महात्मना |

यष्टुकामो महायज्ञं तदनुज्ञातुमर्हथ || १-५७-१८<br>
गुरुपुत्रानहं सर्वान्नमस्कृत्य प्रसादये |

शिरसा प्रणतो याचे ब्राह्मणान् तपसि स्थितान् || १-५७-१९<br>
ते मां भवन्तः सिद्ध्यर्थं याजयंतु समाहिताः |<br>
सशरीरो यथाहं वै देवलोकमवाप्नुयाम् || १-५७-२०

प्रत्याख्यातो वसिष्ठेन गतिमन्यां तपोधनाः |<br>
गुरुपुत्रानृते सर्वान्नाहं पश्यामि कांचन || १-५७-२१

इक्ष्वाकूणां हि सर्वेषां पुरोधाः परमा गतिः |<br>
तस्मादनंतरं सर्वे भवन्तो दैवतं मम || १-५७-२२
undefined
undefined
undefined
सप्तधा तु कृते गर्भे दितिः परमदुःखिता |<br>सहस्राक्षं दुराधर्षं वाक्यं सानुनयाब्रवीत् || १-४७-१
ममापराधाद्गर्भोऽयं सप्तधा शकलीकृतः |<br> नापराधो हि देवेश तवात्र बलसूदन || 
१-४७-२
प्रियं त्वत्कृतमिच्छामि मम गर्भविपर्यये |<br>मरुतां सप्तसप्तानां स्थानपाला 
भवन्तु ते || १-४७-३
वातस्कंधा इमे सप्त चरन्तु दिवि पुत्रक |<br>मारुता इति विख्याता दिव्यरूपा ममात्मजाः 
||१-४७-४
ब्रह्मलोकं चरत्वेक इन्द्रलोकं तथापरः |<br>दिव्यवायुरिति ख्यातः तृतीयोऽपि 
महायशाः ||१-४७-५
चत्वारस्तु सुरश्रेष्ठ दिशो वै तव शासनात् |<br>संचरिष्यन्ति भद्रं ते कलेन हि ममात्मजाः ||१-४७-६<br>
    त्वत्कृतेनैव नाम्ना वै मारुता इति विश्रुताः |
तस्यास्तद्वचनं श्रुत्वा सहस्राक्षः पुरंदरः ||१-४७-७<br>उवाच प्रांजलिर्वाक्यं 
दितिं बलनिषूदनः |
सर्वमेतद्यथोक्तं ते भविष्यति न संशयः ||१-४७-८<br>विचरिष्यन्ति भद्रं ते देवरूपास्तवात्मजाः |<br>
एवं तौ निश्चयं कृत्वा मातापुत्रौ तपोवने ||१-४७-९<br>जग्मतुस्त्रिदिवं राम कृतार्थाविति नः श्रुतम् |
एष देशः स काकुत्स्थ महेन्द्राध्युषितः पुरा || १-४७-१०<br>दितिं यत्र तपःसिद्धामेवं
परिचचार सः |
इक्ष्वाकोस्तु नरव्याघ्र पुत्रः परमधार्मिकः || १-४७-११<br>अलंबुषायामुत्पन्नो विशाल 
इति विश्रुतः |<br>तेन चासीदिह स्थाने विशालेति पुरी कृता || १-४७-१२
विशालस्य सुतो राम हेमचन्द्रो महाबलः |<br>सुचन्द्र इति विख्यातो हेमचन्द्रादनंतरः 
|| १-४७-१३
सुचन्द्रतनयो राम धूम्राश्व इति विश्रुतः |<br>धूम्राश्वतनयश्चापि सृंजयः समपद्यत 
|| १-४७-१४
सृंजयस्य सुतः श्रीमान् सहदेवः प्रतापवान् |<br>कुशाश्वः सहदेवस्य पुत्रः परमधार्मिकः 
|| १-४७-१५
कुशाश्वस्य महातेजाः सोमदत्तः प्रतापवान् |<br>सोमदत्तस्य पुत्रस्तु काकुत्स्थ इति 
विश्रुतः ||१-४७-१६
तस्य पुत्रो महातेजाः संप्रत्येष पुरीमिमाम् |<br>आवसत्परमप्रख्यः सुमतिर्नाम दुर्जयः 
|| १-४७-१७
इक्ष्वाकोस्तु प्रसादेन सर्वे वैशालिका नृपाः |<br>दीर्घायुषो महात्मानो वीर्यवन्तः 
सुधार्मिकाः || १-४७-१८
इहाद्य रजनीमेकां सुखं स्वप्स्यामहे वयम् |<br>श्वः प्रभाते नरश्रेष्ठ जनकं द्रष्टुमर्हसि || १-४७-१९
सुमतिस्तु महातेजा विश्वामित्रमुपागतम् |<br>श्रुत्वा नरवरश्रेष्ठः प्रत्यागच्छन् 
महायशाः || १-४७-२०
पूजां च परमां कृत्वा सोपाध्यायः सबान्धवः |<br>प्रांजलिः कुशलं पृष्ट्वा विश्वामित्रमथाब्रवीत् || १-४७-२१
धन्योऽस्म्यनुगृहीतोऽस्मि यस्य मे विषयं मुने |<br>संप्राप्तो दर्शनं चैव नास्ति 
धन्यतरो मम || १-४७-२२
undefined
undefined
undefined

सुरकार्यमिदं रंभे कर्तव्यं सुमहत्त्वया |<br>लोभनं कौशिकस्येह काममोहसमन्वितम् || १-६४-१

तथोक्ता साप्सरा राम सहस्राक्षेण धीमता |<br>व्रीडिता प्रांजलिर्वाक्यं प्रत्युवाच सुरेश्वरम् || १-६४-२

अयं सुरपते घोरो विश्वामित्रो महामुनिः |<br>क्रोधमुत्स्रक्ष्यते घोरं मयि देव न संशयः || १-६४-३<br>
ततो हि मे भयं देव प्रसादं कर्तुमर्हसि |

एवमुक्तस्तया राम सभयं भीतया तदा || १-६४-४<br>तामुवाच सहस्राक्षो वेपमानां कृतांजलिम् |

मा भैषि रंभे भद्रं ते कुरुष्व मम शासनम् || १-६४-५<br>कोकिलो हृदयग्राही माधवे रुचिरद्रुमे |<br>अहं 
कंदर्पसहितः स्थास्यामि तव पार्श्वतः || १-६४-६

त्वं हि रूपं बहुगुणं कृत्वा परमभास्वरम् |<br>तमृषिं कौशिकं रंभे भेदयस्व तपस्विनम् || १-६४-७

सा श्रुत्वा वचनं तस्य कृत्वा रूपमनुत्तमम् |<br>लोभयामास ललिता विश्वामित्रं शुचिस्मिता || १-६४-८

कोकिलस्य तु शुश्राव वल्गु व्याहरतः स्वनम् |<br>संप्रहृष्टेन मनसा स एनामन्वैक्षत || १-६४-९

अथ तस्य च शब्देन गीतेनाप्रतिमेन च |<br>दर्शनेन च रंभाया मुनिः संदेहमागतः || १-६४-१०

सहस्राक्षस्य तत् कर्म विज्ञाय मुनिपुंगवः |<br>रंभां क्रोधसमाविष्टः शशाप कुशिकात्मजः || १-६४-११

यन्मां लोभयसे रंभे कामक्रोधजयैषिणम् |<br>दश वर्षसहस्राणि शैली स्थास्यसि दुर्भगे || १-६४-१२

ब्राह्मणः सुमहातेजास्तपोबलसमन्वितः |<br>उद्धरिष्यति रंभे त्वां मत्क्रोधकलुषीकृताम् || १-६४-१३

एवमुक्त्वा महातेजा विश्वामित्रो महामुनिः |<br>अशक्नुवन् धारयितुं कोपं संतापमागतः || १-६४-१४

तस्य शापेन महता रम्भा शैली तदाभवत् |<br>वचः श्रुत्वा च कन्दर्पो महर्षेः स च निर्गतः || १-६४-१५

कोपेन स महातेजास्तपोऽपहरणे कृते |<br>इन्द्रियैरजितै राम न लेभे शान्तिमात्मनः || १-६४-१६

बभूवास्य मनश्चिंता तपोऽपहरणे कृते |<br>नैव क्रोधं गमिष्यामि न च वक्ष्ये कथंचन || १-६४-१७

अथवा नोच्छ्वसिष्यामि संवत्सरशतान्यपि |<br>अहं हि शोषयिष्यामि आत्मानं विजितेन्द्रियः || १-६४-१८

तावद्यावद्धि मे प्राप्तं ब्राह्मण्यं तपसार्जितम् |<br>अनुच्छ्वसन्नभुंजास्तिष्ठेयं शाश्वतीः समाः 
|| १-६४-१९<br>न हि मे तप्यमानस्य क्षयं यास्यन्ति मूर्तयः |

एवं वर्षसहस्रस्य दीक्षां स मुनिपुंगवः |<br>चकार प्रतिमां लोके प्रतिज्ञां रघुन्ंदन || १-६४-२०
undefined
undefined
undefined

जनकेन समादिष्टा दूतास्ते क्लान्तवाहनाः |<br>
त्रिरात्रमुषिताः मार्गे तेऽयोध्यां प्राविशन् पुरीम् || १-६८-१

ते राजवचनाद्गत्वा राजवेश्म प्रवेशिताः |<br>
ददृशुर्देवसंकाशं वृद्धं दशरथं नृपम् || १-६८-२

बद्धाञ्जलिपुटाः सर्वे दूता विगतसाध्वसाः |<br>
राजानं प्रश्रितं वाक्यमब्रुवन्मधुराक्षरम् || १-६८-३

मैथिलो जनको राजा साग्निहोत्रपुरस्कृतः |<br>
मुहुर्मुहुर्मधुरया स्नेहसंरक्तया गिरा || १-६८-४<br>
कुशलं चाव्ययं चैव सोपाध्यायपुरोहितम् |<br>
जनकस्त्वां महाराज पृच्छते सपुरःसरम् || १-६८-५

पृष्ट्वा कुशलमव्यग्रं वैदेहो मिथिलाधिपः |<br>
कौशिकानुमते वाक्यं भवन्तमिदमब्रवीत् || १-६८-६

पूर्वं प्रतिज्ञा विदिता वीर्यशुल्का ममात्मजा |<br>
राजानश्च कृतामर्षा निर्वीर्या विमुखीकृताः || १-६८-७

सेयं मम सुता राजन् विश्वामित्रपुरस्कृतैः |<br>
यदृच्छयागतैर्वीरैर्निर्जिता तव पुत्रकैः || १-६८-८

तच्च रत्नं धनुर्दिव्यं मध्ये भग्नं महात्मना |<br>
रामेण हि महाबाहो महत्यां जनसंसदि || १-६८-९

अस्मै देया मया सीता वीर्यशुल्का महात्मने |<br>
प्रतिज्ञां तर्तुमिच्छामि तदनुज्ञातुमर्हसि || १-६८-१०

सोपाध्यायो महाराज पुरोहितपुरस्कृतः |<br>
शीघ्रमागच्छ भद्रं ते द्रष्टुमर्हसि राघवौ || १-६८-११

प्रतिज्ञां मम राजेन्द्र निर्वर्तयितुमर्हसि |<br>
पुत्रयोरुभयोरेव प्रीतिं त्वमपि लप्स्यसे || १-६८-१२

एवं विदेहाधिपतिर्मधुरं वाक्यमब्रवीत् |<br>
विश्वामित्राभ्यनुज्ञातः शतानन्दमते स्थितः || १-६८-१३

दूतवाक्यं तु तच्छ्रुत्वा राजा परमहर्षितः |<br>
वसिष्ठं वामदेवं च मंत्रिणश्चैवमब्रवीत् || १-६८-१४

गुप्तः कुशिकपुत्रेण कौसल्यानन्दवर्धनः |<br>
लक्ष्मणेन सह भ्रात्रा विदेहेषु वसत्यसौ || १-६८-१५

दृष्टवीर्यस्तु काकुत्स्थो जनकेन महात्मना |<br>
संप्रदानं सुतायास्तु राघवे कर्तुमिच्छति || १-६८-१६

यदि वो रोचते वृत्तं जनकस्य महात्मनः |<br>
पुरीं गच्छामहे शीघ्रं मा भूत्कालस्य पर्ययः || १-६८-१७

मंत्रिणो बाढमित्याहुः सह सर्वैर्महर्षिभिः |<br>
सुप्रीतश्चाब्रवीद्राजा श्वो यात्रेति च मंत्रिणः || १-६८-१८

मंत्रिणस्तु नरेन्द्रस्य रात्रिं परमसत्कृताः |<br>
ऊषुः प्रमुदिताः सर्वे गुणैः सर्वैः समन्विताः || १-६८-१९
undefined
undefined
undefined

ततः त्रिशंकोर्वचनं श्रुत्वा क्रोधसमन्वितम् |<br>ऋषिपुत्रशतं राम राजानमिदमब्रवीत् || १-५८-१

प्रत्याख्यातोऽसि दुर्बुद्धे गुरुणा सत्यवादिना |<br>तं कथं समतिक्रम्य शाखान्तरमुपेयिवान् || १-५८-२

इक्ष्वाकूणां हि सर्वेषां पुरोधाः परमा गतिः |<br>न चातिक्रमितुं शक्यं वचनं सत्यवादिनः || १-५८-३

अशक्यमिति सोवाच वसिष्ठो भगवानृषिः |<br>तं वयं वै समाहर्तुं क्रतुं शक्ताः कथंचन || १-५८-४

बालिशस्त्वं नरश्रेष्ठ गम्यतां स्वपुरं पुनः |<br>याजने भगवान् शक्तस्त्रैलोक्यस्यापि पार्थिव || १-५८-५<br>
अवमानं कथं कर्तुं तस्य शक्ष्यामहे वयम् |

तेषां तद्वचनं श्रुत्वा क्रोधपर्याकुलाक्षरम् || १-५८-६<br>स राजा पुनरेवैतानिदं वचनमब्रवीत् 
|

प्रत्याख्यातो भगवता गुरुपुत्रैस्तथैव हि || १-५८-७<br>अन्यां गतिं गमिष्यामि स्वस्ति वोऽस्तु तपोधनाः 
|

ऋषिपुत्रास्तु तच्छ्रुत्वा वाक्यं घोराभिसंहितम् || १-५८-८<br>शेपुः परमसंक्रुद्धाश्चण्डालत्वं गमिष्यसि 
|

इत्युक्त्वा ते महात्मानो विविशुः स्वं स्वमाश्रमम् || १-५८-९<br>अथ रात्र्यां व्यतीतायां राजा चण्डालतां 
गतः |

नीलवस्त्रधरो नीलः परुषो ध्वस्तमूर्धजः || १-५८-१०<br>चित्यमाल्यानुलेपश्च आयसाभरणोऽभवत् |

तं दृष्ट्वा मंत्रिणः सर्वे त्यक्त्वा चण्डालरूपिणम् || १-५८-११<br>प्राद्रवन् सहिता राम पौरा येऽस्यानुगामिनः 
|

एको हि राजा काकुत्स्थ जगाम परमात्मवान् || १-५८-१२<br>दह्यमानो दिवारात्रं विश्वामित्रं तपोधनम् |

विश्वामित्रस्तु तं दृष्ट्वा राजानं विफलीकृतम् ||१-५८-१३<br>चण्डालरूपिणं राम मुनिः कारुण्यमागतः 
|

कारुण्यात्स महातेजा वाक्यं परमधार्मिकः || १-५८-१४<br>इदं जगाद भद्रं ते राजानं घोरदर्शनम् |

किमागमनकार्यं ते राजपुत्र महाबल || १-५८-१५<br>अयोध्याधिपते वीर शापाच्चण्डालतां गतः |

अथ तद्वाक्यमाकर्ण्य राजा चण्डालतां गतः || १-५८-१६<br>अब्रवीत् प्रांजलिर्वाक्यं वाक्यज्ञो वाक्यकोविदम् |

प्रत्याख्यातोऽस्मि गुरुणा गुरुपुत्रैस्तथैव च || १-५८-१७<br>अनवाप्यैव तं कामं मया प्राप्तो विपर्ययः 
|

सशरीरो दिवं यायामिति मे सौम्य दर्शन || १-५८-१८<br>मया चेष्टं क्रतुशतं तच्च नावाप्यते फलम् |

अनृतं नोक्तपूर्वं मे न च वक्ष्ये कदाचन || १-५८-१९<br>कृच्छ्रेष्वपि गतः सौम्य क्षत्रधर्मेण ते शपे 
|

यज्ञैर्बहुविधैरिष्टं प्रजाधर्मेण पालिताः || १-५८-२०<br>गुरवश्च महात्मानः शीलवृत्तेन तोषिताः |

धर्मे प्रयतमानस्य यज्ञं चाहर्तुमिच्छतः || १-५८-२१<br>परितोषं न गच्छन्ति गुरवो मुनिपुंगव |

दैवमेव परं मन्ये पौरुषं तु निरर्थकम् || १-५८-२२<br>दैवेनाक्रम्यते सर्वं दैवं हि परमा गतिः |

तस्य मे परमार्तस्य प्रसादमभिकांक्षतः |<br>कर्तुमर्हसि भद्रं ते दैवोपहतकर्मणः || १-५८-२३

नान्यां गतिं गमिष्यामि नान्यः शरणमस्ति मे |<br>दैवं पुरुषकारेण निवर्तयितुमर्हसि || १-५८-२४
undefined
undefined
undefined

पूर्णे वर्षसहस्रे तु व्रतस्नातं महामुनिम् |<br>
अभ्यागच्छन् सुराः सर्वे तपःफलचिकीर्षवः || १-६३-१

अब्रवीत् सुमहातेजा ब्रह्मा सुरुचिरं वचः |<br>
ऋषिस्त्वमसि भद्रं ते स्वार्जितैः कर्मभिः शुभैः || १-६३-२

तमेवमुक्त्वा देवेशस्त्रिदिवं पुनरभ्यगात् |<br>
विश्वामित्रो महातेजा भूयस्तेपे महत्तपः || १-६३-३

ततः कालेन महता मेनका परमाप्सराः |<br>
पुष्करेषु नरश्रेष्ठ स्नातुं समुपचक्रमे || १-६३-४

तां ददर्श महातेजा मेनकां कुशिकात्मजः |<br>
रूपेणाप्रतिमां तत्र विद्युतं जलदे यथा || १-६३-५

दृष्ट्वा कन्दर्पवशगो मुनिस्तामिदमब्रवीत् |<br>
अप्सरः स्वागतं तेऽस्तु वस चेह ममाश्रमे || १-६३-६<br>
अनुगृह्णीष्व भद्रं ते मदनेन सुमोहितम् |

इत्युक्ता सा वरारोहा तत्र वासमथाकरोत् || १-६३-७<br>
तपसो हि महाविघ्नो विश्वामित्रमुपागतम् |<br>
तस्यां वसन्त्यां वर्षाणि पंच पंच च राघव || १-६३-८<br>
विश्वामित्राश्रमे सौम्य सुखेन व्यतिचक्रमुः |

अथ काले गते तस्मिन् विश्वामित्रो महामुनिः || १-६३-९<br>
सव्रीड इव संवृत्तश्चिन्ताशोकपरायणः |<br>
बुद्धिर्मुनेः समुत्पन्ना सामर्षा रघुनंदन || १-६३-१०

सर्वं सुराणां कर्मैतत्तपोऽपहरणं महत् |<br>
अहो रात्रापदेशेन गताः संवत्सरा दश || १-६३-११<br>
काममोहाभिभूतस्य विघ्नोऽयं प्रत्युपस्थितः |

विनिःश्वसन् मुनिवरः पश्चात्तापेन दुःखितः || १-६३-१२<br>
भीतामप्सरसं दृष्ट्वा वेपन्तीं प्रांजलिं स्थिताम् |<br>
मेनकां मधुरैर्वाक्यैर्विसृज्य कुशिकात्मजः || १-६३-१३<br>
उत्तरं पर्वतं राम विश्वामित्रो जगाम ह |

स कृत्वा नैष्ठिकीं बुद्धिं जेतुकामो महायशाः || १-६३-१४<br>
कौशिकीतीरमासाद्य तपस्तेपे दुरासदम् |

तस्य वर्षसहस्राणि घोरं तप उपासतः || १-६३-१५<br>
उत्तरे पर्वते राम देवतानामभूद्भयम् |

आमंत्रयन् समागम्य सर्वे सर्षिगणाः सुराः || १-६३-१६<br>
महर्षिशब्दं लभतां साध्वयं कुशिकात्मजः |

देवतानां वचः श्रुत्वा सर्वलोकपितामहः || १-६३-१७<br>
अब्रवीन्मधुरं वाक्यं विश्वामित्रं तपोधनम् |

महर्षे स्वागतं वत्स तपसोग्रेण तोषितः || १-६३-१८<br>
महत्त्वमृषिमुख्यत्वं ददामि तव कौशिक |

ब्रह्मणः स वचः श्रुत्वा विश्वामित्रस्तपोधनः || १-६३-१९<br>
प्रांजलिः प्रणतो भूत्वा प्रत्युवाच पितामहम् |

ब्रह्मर्षिशब्दमतुलं स्वार्जितैः कर्मभिः शुभैः || १-६३-२०<br>
यदि मे भगवानाह ततोऽहं विजितेन्द्रियः |

तमुवाच ततो ब्रह्मा न तावत्त्वं जितेन्द्रियः || १-६३-२१<br>
यतस्व मुनिशार्दूल इत्युक्त्वा त्रिदिवं गतः |

विप्रस्थितेषु देवेषु विश्वामित्रो महामुनिः || १-६३-२२<br>
ऊर्ध्वबाहुर्निरालंबो वायुभक्षस्तपश्चरन् |

धर्मे पंचतपा भूत्वा वर्षास्वाकाशसंश्रयः || १-६३-२३<br>
शिशिरे सलिले शायी रात्र्यहानि तपोधनः |<br>
एवं वर्षसहस्रं हि तपो घोरमुपागमत् || १-६३-२४

तस्मिन् संतप्यमाने तु विश्वामित्रे महामुनौ |<br>
संतापः सुमहानासीत् सुराणां वासवस्य च || १-६३-२५

रंभामप्सरसं शक्रः सह सर्वैर्मरुद्गणैः |<br>
उवाचात्महितं वाक्यमहितं कौशिकस्य च || १-६३-२६
undefined
undefined
undefined

			ब्रह्मयोनिर्महानासीत् कुशो नाम महातपाः |<br>
			अक्लिष्टव्रतधर्मज्ञः सज्जनप्रतिपूजकः || १-३२-१

			स महात्मा कुलीनायां युक्तायां सुमहाबलान् |<br>
			वैदर्भ्यां जनयामास चतुरः सदृशान् सुतान् || १-३२-२<br>
			कुशाम्बं कुशनाभं च अधूर्तरजसं वसुम् |

			दीप्तियुक्तान् महोत्साहान् क्षत्रधर्मचिकीर्षया || १-३२-३<br>
			तानुवाच कुशः पुत्रान् धर्मिष्ठान् सत्यवादिनः |<br>
			क्रियतां पालनं पुत्रा धर्मं प्राप्स्यथ पुष्कलम् || १-३२-४

			कुशस्य वचनं श्रुत्वा चत्वारो लोकसत्तमाः |<br>
			निवेशं चक्रिरे सर्वे पुराणां नृवरास्तदा || १-३२-५

			कुशाम्बस्तु महातेजाः कौशांबीमकरोत् पुरीम् |<br>
			कुशनाभस्तु धर्मात्मा पुरं चक्रे महोदयम् || १-३२-६

			अधूर्तरजसो राम धर्मारण्यं महामतिः |<br>
			चक्रे पुरवरं राजा वसुर्नाम गिरिव्रजम् || १-३२-७

			एषा वसुमती नाम वसोस्तस्य महात्मनः |<br>
			एते शैलवराः पंच प्रकाशन्ते समंततः || १-३२-८

			सुमागधी नदी रम्या मागधान् विश्रुताययौ |<br>
			पंचानां शैलमुख्यानां मध्ये मालेव शोभते || १-३२-९

							धनुषस्तस्य वीर्यं हि जिज्ञासन्तो महीक्षितः |<br>
							न शेकुरारोपयितुं राजपुत्रा महाबलाः || 

            सैषा हि मागधी राम वसोस्तस्य महात्मनः |<br>
			पूर्वाभिचरिता राम सुक्षेत्रा सस्यमालिनी || १-३२-१०

			कुशनाभस्तु राजर्षिः कन्याशतमनुत्तमम् |<br>
			जनयामास धर्मात्मा घृताच्यां रघुनंदन || १-३२-११

			तास्तु यौवनशालिन्यो रूपवत्यः स्वलंकृताः |<br>
			उद्यानभूमिमागम्य प्रावृषीव शतह्रदाः || १-३२-१२<br>
			गायन्त्यो नृत्यमानाश्च वादयन्त्यश्च राघव |<br>
			आमोदं परमं जग्मुर्वराभरणभूषिताः || १-३२-१३

			अथ ताश्चारुसर्वांग्यो रूपेणाप्रतिमा भुवि |<br>
			उद्यानभूमिमागम्य तारा इव घनान्तरे || १-३२-१४

			ताः सर्वगुणसंपन्ना रूपयौवनसंयुताः |<br>
			दृष्ट्वा सर्वात्मको वायुरिदं वचनमब्रवीत् || १-३२-१५

			अहं वः कामये सर्वा भार्या मम भविष्यथ |<br>
			मानुषस्त्यज्यतां भावो दीर्घमायुरवाप्स्यथ || १-३२-१६

			चलं हि यौवनं नित्यं मानुषेषु विशेषतः |<br>
			अक्षय्यं यौवनं प्राप्ता अमर्यश्च भविष्य्थ || १-३२-१७

			तस्य तद्वचनं श्रुत्वा वायोरक्लिष्टकर्मणः |<br>
			अपहास्य ततो वाक्यं कन्याशतमथाब्रवीत् || १-३२-१८

			अन्तश्चरसि भूतानां सर्वेषां त्वं सुरसत्तम |<br>
			प्रभावज्ञाश्च ते सर्वाः किमर्थमवमन्यसे || १-३२-१९

			कुशनाभसुताः देवं समस्ता सुरसत्तम |<br>
			स्थानाच्च्यावयितुं देवं रक्षामस्तु तपो वयम् || १-३२-२०

			मा भूत्सकालो दुर्मेधः पितरं सत्यवादिनम् |<br>
			अवमन्य स्वधर्मेण स्वयंवरमुपास्महे || १-३२-२१

			पिता हि प्रभुरस्माकं दैवतं परमं च सः |<br>
			यस्य नो दास्यति पिता स नो भर्ता भविष्यति || १-३२-२२

			तासां तु वचनं श्रुत्वा हरिः परमकोपनः |<br>
			प्रविश्य सर्वगात्राणि बभंज भगवान् प्रभुः || १-३२-२३

			ताः कन्या वायुना भग्ना विविशुर्नृपतेर्गृहम् |<br>
			प्रविश्य च सुसंभ्रान्ताः सलज्जाः साश्रुलोचनाः || १-३२-२४

			स च ता दयिता भग्नाः कन्याः परमशोभनाः |<br>
			दृष्ट्वा दीनास्तदा राजा संभ्रांत इदमब्रवीत् || १-३२-२५

			किमिदं कथ्यतां पुत्र्यः को धर्ममवमन्यते |<br>
			कुब्जाः केन कृताः सर्वा चेष्टन्त्यो नाभिभाषथ |<br>
			एवं राजा विनिःश्वस्य समाधिं संदधे ततः || १-३२-२६
undefined
undefined
undefined

			अथ तां रजनीमुष्य विश्वामित्रो महायशाः |<br>
			प्रहस्य राघवं वाक्यमुवाच मधुराक्षरम् || १-२७-१

			परितुष्टोऽस्मि भद्रं ते राजपुत्र महायशः |<br>
			प्रीत्या परमया युक्तो ददाम्यस्त्राणि सर्वशः || १-२७-२

			देवासुरगणान् वापि सगन्धर्वोरगान्भुवि |<br>
			यैरमित्रान् प्रसह्याजौ वशीकृत्य जयिष्यसि || १-२७-३<br>
			तानि दिव्यानि भद्रं ते ददाम्यस्त्राणि सर्वशः |

			दण्डचक्रं महद्दिव्यं तव दास्यामि राघव || १-२७-४<br>
			धर्मचक्रं ततो वीर कालचक्रं तथैव च |<br>
			विष्णुचक्रं तथात्युग्रमैन्द्रं चक्रं तथैव च || १-२७-५<br>
			वज्रमस्त्रं नरश्रेष्ठ शैवं शूलवरं तथा |<br>
			अस्त्रं ब्रह्मशिरश्चैव ऐषीकमपि राघव || १-२७-६<br>
			ददामि ते महाबाहो ब्राह्ममस्त्रमनुत्तमम् |

			गदे द्वे चैव काकुत्स्थ मोदकी शिखरी शुभे || १-२७-७<br>
			प्रदीप्ते नरशार्दूल प्रयच्छामि नृपात्मज |

			धर्मपाशमहं राम कालपाशं तथैव च || १-२७-८<br>
			वारुणं पाशमस्त्रं च ददाम्यहमनुत्तमम् |

			अशनी द्वे प्रयच्छामि शुष्कार्द्रे रघुनन्दन || १-२७-९<br>
			ददामि चास्त्रं पैनाकमस्त्रं नारायणं तथा |

			आग्नेयमस्त्रं दयितं शिखरं नाम नामतः || १-२७-१०<br>
			वायव्यं प्रथमं नाम ददामि तव चानघ |

			अस्त्रं हयशिरो नाम क्रौञ्चमस्त्रं तथैव च || १-२७-११<br>
			शक्तिद्वयं च काकुत्स्थ ददामि तव राघव |

			कंकालं मुसलं घोरं कापालमथ किङ्किणीम् || १-२७-१२<br>
			वधार्थं रक्षसां यानि ददाम्येतानि सर्वशः |

			वैद्याधरं महास्त्रं च नन्दनं नाम नामतः || १-२७-१३<br>
			असिरत्नं महाबाहो ददामि नृवरात्मज |

			गान्धर्वमस्त्रं दयितं मोहनं नाम नामतः || १-२७-१४<br>
			प्रस्वापनं प्रशमनं दद्मि सौम्यं च राघव |

			वर्षणं शोषणं चैव संतापनविलापने || १-२७-१५<br>
			मादनं चैव दुर्धर्षं कन्दर्पदयितं तथा |<br>
			गान्धर्वमस्त्रं दयितं मानवं नाम नामतः || १-२७-१६<br>
			पैशाचमस्त्रं दयितं मोहनं नाम नामतः |<br>
			प्रतीच्छ नरशार्दूल राजपुत्र महायशः || १-२७-१७

			तामसं नरशार्दूल सौमनं च महाबलम् |<br>
			संवर्तं चैव दुर्धर्षं मौसलं च नृपात्मज || १-२७-१८<br>
			सत्यमस्त्रं महाबाहो तथा मायामयं परम् |<br>
			सौरं तेजःप्रभं नाम परतेजोऽपकर्षणम् || १-२७-१९<br>
			सोमास्त्रं शिशिरं नाम त्वाष्ट्रमस्त्रं सुदारुणम् |<br>
			दारुणं च भगस्यापि शीतेषुमथ मानवम् || १-२७-२०

			एतान् राम महाबाहो कामरूपान् महाबलान् |<br>
			गृहाण परमोदारान् क्षिप्रमेव नृपात्मज || १-२७-२१

			स्थितस्तु प्राङ्मुखो भूत्वा मुनिवरस्तदा |<br>
			ददौ रामाय सुप्रीतो मंत्रग्राममनुत्तमम् || १-२७-२२

			सर्वसंग्रहणं येषां दैवतैरपि दुर्लभम् |<br>
			तान्यस्त्राणि तदा विप्रो राघवाय न्यवेदयत् ||१-२७-२३

			जपतस्तु मुनेस्तस्य विश्वामित्रस्य धीमतः |<br>
			उपतस्थुर्महार्हाणि सर्वाण्यस्त्राणि राघवम् || १-२७-२४

			ऊचुश्च मुदिता रामं सर्वे प्रांजलयस्तदा |<br>
			इमे च परमोदाराः किंकरास्तव राघव || १-२७-२५<br>
			यद्यदिच्छसि भद्रं ते तत्सर्वं करवाम वै |

			ततो रामः प्रसन्नात्मा तैरित्युक्तो महाबलैः || १-२७-२६<br>
			प्रतिगृह्य च काकुत्स्थः समालभ्य च पाणिना |<br>
			मनसा मे भविष्यध्वमिति तानभ्यचोदयत् || १-२७-२७

			ततः प्रीतमना रामो विश्वामित्रं महामुनिम् |<br>
			अभिवाद्य महातेजा गमनायोपचक्रमे || १-२७-२८

			इति वाल्मीकिरामायणे आदिकाव्ये बालकाण्डे सप्तविंशः सर्गः
undefined
undefined
undefined

			तच्छ्रुत्वा राजसिंहस्य वाक्यमद्भुतविस्तरम् |<br>
			हृष्टरोमा महातेजा विश्वामित्रोऽभ्यभाषत || १-१९-१

			सदृशं राजशार्दूल तवैतद्भुवि नान्यथा |<br>
			महावंशप्रसूतस्य वसिष्ठव्यपदेशिनः || १-१९-२

			यत्तु मे हृद्गतं वाक्यं तस्य कार्यस्य निश्चयम् |<br>
			कुरुष्व राजशार्दूल भव सत्यप्रतिश्रवाः || १-१९-३

			अहं नियममातिष्ठे सिद्ध्यर्थं पुरुषर्षभ |<br>
			तस्य विघ्नकरौ द्वौ तु राक्षसौ कामरूपिणौ || १-१९-४

			व्रते मे बहुशश्चीर्णे समाप्त्यां राक्षसाविमौ |<br>
			मारीचश्च सुबाहुश्च वीर्यवन्तौ सुशिक्षितौ || १-१९-५<br>
			तौ मांसरुधिरौघेण वेदिं तामभ्यवर्षताम् |

			अवधूते तथाभूते तस्मिन्नियमनिश्चये || १-१९-६<br>
			कृतश्रमो निरुत्साहस्तस्माद्देशादपाक्रमे |

			न च मे क्रोधमुत्स्रष्टुं बुद्धिर्भवति पार्थिव || १-१९-७<br>
			तथाभूता हि सा चर्या न शापस्तत्र मुच्यते |

			स्वपुत्रं राजशार्दूल रामं सत्यपराक्रमम् || १-१९-८<br>
			काकपक्षधरं शूरं ज्येष्ठं मे दातुमर्हसि |

			शक्तो ह्येष मया गुप्तो दिव्येन स्वेन तेजसा || १-१९-९<br>
			राक्षसा ये विकर्तारस्तेषामपि विनाशने |

			श्रेयश्चास्मै प्रदास्यामि बहुरूपं न संशयः || १-१९-१०<br>
			त्रयाणामपि लोकानां येन ख्यातिं गमिष्यति |

			न च तौ राममासाद्य शक्तौ स्थातुं कथञ्चन || १-१९-११<br>
			न च तौ राघवादन्यो हन्तुमुत्सहते पुमान् |

			वीर्योत्सिक्तौ हि तौ पापौ कालपाशवशं गतौ || १-१९-१२<br>
			रामस्य राजशार्दूल न पर्याप्तौ महात्मनः |

			न च पुत्रगतं स्नेहं कर्तुमर्हसि पार्थिव || १-१९-१३<br>
			अहं ते प्रतिजानामि हतौ तौ विद्धि राक्षसौ |

			अहं वेद्मि महात्मानं रामं सत्यपराक्रमम् || १-१९-१४<br>
			वसिष्ठोऽपि महातेजा ये चेमे तपसि स्थिताः |

			यदि ते धर्मलाभं तु यशश्च परमं भुवि || १-१९-१५<br>
			स्थिरमिच्छसि राजेन्द्र रामं मे दातुमर्हसि |

			यद्यभ्यनुज्ञां काकुत्स्थ ददते तव मंत्रिणः || १-१९-१६<br>
			वसिष्ठप्रमुखाः सर्वे ततो रामं विसर्जय |

			अभिप्रेतमसंसक्तमात्मजं दातुमर्हसि || १-१९-१७<br>
			दशरात्रं हि यज्ञस्य रामं राजीवलोचनम् |

            नात्येति कालो यज्ञस्य यथायं मम राघव || १-१९-१८<br>
			तथा कुरुष्व भद्रं ते मा च शोके मनः कृथाः |

			इत्येवमुक्त्वा धर्मात्मा धर्मार्थसहितं वचः || १-१९-१९<br>
			विरराम महातेजा विश्वामित्रो महामतिः |

			स तन्निशम्य राजेन्द्रो विश्वामित्रवचः शुभम् || १-१९-२०<br>
			शोकेन महताविष्टश्चचाल च मुमोह च |<br>
			लब्धसंज्ञस्तथोत्थाय व्यषीदत भयान्वितः || १-१९-२१

			इति हृदयमनोविदारणं<br>
			मुनिवचनं तदतीव शुश्रुवान् |<br>
			नरपतिरभवन्महान् महात्मा<br>
			व्यथितमनाः प्रचचाल चासनात् || १-१९-२२
undefined
undefined
undefined

			पुत्रांश्चिरगतान् ज्ञात्वा सगरो रघुनंदन |<br>
			नप्तारमब्रवीद्राजा दीप्यमानं स्वतेजसा || १-४१-१

			शूरश्च कृतविद्यश्च पूर्वैस्तुल्योऽसि तेजसा |<br>
			पितृणां गतिमन्विच्छ येन चाश्वोऽपहारितः || १-४१-२

			अन्तर्भौमानि सत्त्वानि वीर्यवन्ति महान्ति च |<br>
			तेषां त्वं प्रतिघातार्थं सासिं गृह्णीष्व कार्मुकम् || १-४१-३

			अभिवाद्याभिवाद्यांस्त्वां हत्वा विघ्नकरानपि |<br>
			सिद्धार्थः संनिवर्तस्व मम यज्ञस्य पारगः || १-४१-४

			एवमुक्तो ंऽशुमान् सम्यक्सगरेण महात्मना |<br>
			धनुरादाय खड्गं च जगाम लघुविक्रमः || १-४१-५

			स खातं पितृभिर्मार्गमन्तर्भौमं महात्मभिः |<br>
			प्रापद्यत नरश्रेष्ठ तेन राज्ञाभिचोदितः || १-४१-६

			देवदानवरक्षोभिः पिशाचपतगोरगैः |<br>
			पूज्यमानं महातेजा दिशागजमपश्यत || १-४१-७

			स तं प्रदक्षिणं कृत्वा पृष्ट्वा चैव निरामयम् |<br>
			पितृन् स परिपप्रच्छ वाजिहर्तारमेव च || १-४१-८

			दिशागजस्तु तच्छ्रुत्वा प्रत्युवाच महामतिः |<br>
			आसमंज कृतार्थस्त्वं सहाश्वः शीघ्रमेष्यसि || १-४१-९

			तस्य तद्वचनं श्रुत्वा सर्वानेव दिशागजान् |<br>
			यथाक्रमं यथान्यायं प्रष्टुं समुपचक्रमे || १-४१-१०

			तैश्च सर्वैर्दिशापालैर्वाक्यज्ञैर्वाक्यकोविदैः |<br>
			पूजितः सहयश्चैव गन्तासीत्यभिचोदितः || १-४१-११

			तेषां तद्वचनं श्रुत्वा जगाम लघुविक्रमः |<br>
			भस्मराशीकृता यत्र पितरस्तस्य सागराः || १-४१-१२

			स दुःखवशमापन्नस्त्वसमंजसुतस्तदा |<br>
			चुक्रोश परमार्तस्तु वधात्तेषां सुदुःखितः || १-४१-१३

			यज्ञियं च हयं तत्र चरन्तमविदूरतः |<br>
			ददर्श पुरुषव्याघ्रो दुःखशोकसमन्वितः || १-४१-१४

			स तेषां राजपुत्राणां कर्तुकामो जलक्रियाम् |<br>
			स जलार्थं महातेजा न चापश्यज्जलाशयम् || १-४१-१५

			विसार्य निपुणां दृष्टिं ततोऽपश्यत् खगाधिपम् |<br>
			पितृणां मातुलं राम सुपर्णमनिलोपमम् || १-४१-१६

			स चैनमब्रवीद्वाक्यं वैनतेयो महाबलः |<br>
			मा शुचः पुरुषव्याघ्र वधोऽयं लोकसम्मतः || १-४१-१७

			कपिलेनाप्रमेयेण दग्धा हीमे महाबलाः |<br>
			सलिलं नार्हसि प्राज्ञ दातुमेषां हि लौकिकम् || १-४१-१८

			गंगा हिमवतो ज्येष्ठा दुहिता पुरुषर्षभ |<br>
			तस्यां कुरु महाबाहो पितॄणां तु जलक्रियाम् || १-४१-१९

			भस्मराशीकृतानेतान् प्लावयेल्लोकपावनी |<br>
			तया क्लिन्नमिदं भस्म गंगया लोककान्तया |<br>
			षष्टिं पुत्रसहस्राणि स्वर्गलोकं गमिष्यति || १-४१-२०

			गच्छ चाश्वं महाभाग संगृह्य पुरुषर्षभ |<br>
			यज्ञं पैतामहं वीर निर्वर्तयितुमर्हसि || १-४१-२१

			सुपर्णवचनं श्रुत्वा सोंऽशुमानतिवीर्यवान् |<br>
			त्वरितं हयमादाय पुनरायान्महायशाः || १-४१-२२

			ततो राजानमासाद्य दीक्षितं रघुनंदन |<br>
			न्यवेदयद्यथावृत्तं सुपर्णवचनं तथा || १-४१-२३

			तच्छ्रुत्वा घोरसंकाशं वाक्यमंशुमतो नृपः |<br>
			यज्ञं निर्वर्तयामास यथाकल्पं यथाविधि || १-४१-२४

			स्वपुरं चागमच्छ्रीमानिष्टयज्ञो महीपतिः |<br>
			गंगायाश्चागमे राजा निश्चयं नाध्यगच्छत || १-४१-२५

			अगत्वा निश्चयं राजा कालेन महता महान् |<br>
			त्रिंशद्वर्षसहस्राणि राज्यं कृत्वा दिवं गतः || १-४१-२६
undefined
undefined
undefined

अथ तौ देशकालज्ञौ राजपुत्रावरिंदमौ |<br>
देशे काले च वाक्यज्ञावब्रूतां कौशिकं वचः || १-३०-१

भगवन् श्रोतुमिच्छावो यस्मिन्काले निशाचरौ |<br>
संरक्षणीयौ तौ ब्रूहि नातिवर्तेत तत्क्षणम् || १-३०-२

एवं ब्रुवाणौ काकुत्स्थौ त्वरमाणौ युयुत्सया |<br>
सर्वे ते मुनयः प्रीताः प्रशशंसुर्नृपात्मजौ || १-३०-३

अद्य प्रभृति षड्रात्रं रक्षतं राघवौ युवाम् |<br>
दीक्षां गतो ह्येष मुनिर्मौनित्वं च गमिष्यति || १-३०-४

तौ तु तद्वचनं श्रुत्वा राजपुत्रौ यशस्विनौ |<br>
अनिद्रौ षडहोरात्रं तपोवनमरक्षताम् || १-३०-५

उपासांचक्रतुर्वीरौ यत्तौ परमधन्विनौ |<br>
ररक्षतुर्मुनिवरं विश्वामित्रमरिंदमौ || १-३०-६

अथ काले गते तस्मिन् षष्ठेऽहनि तदागते |<br>
सौमित्रमब्रवीद्रामो यत्तो भव समाहितः || १-३०-७

रामस्यैवं ब्रुवाणस्य त्वरितस्य युयुत्सया |<br>
प्रजज्वाल ततो वेदिः सोपाध्यायपुरोहिता || १-३०-८

सदर्भचमसस्रुक्का ससमित्कुसुमोच्चया |<br>
विश्वामित्रेण सहिता वेदिर्जज्वाल सर्त्विजा || १-३०-९

मंत्रवच्च यथान्यायं यज्ञोऽसौ संप्रवर्तते |<br>
आकाशे च महान् शब्दः प्रादुरासीद्भयानकः || १-३०-१०

आवार्य गगनं मेघो यथा प्रावृषि दृश्यते |<br>
तथा मायां विकुर्वाणौ राक्षसावभ्यधावताम् || १-३०-११

मारीचश्च सुबाहुश्च तयोरनुचरास्तथा |<br>
आगम्य भीमसंकाशा रुधिरौघानवासृजन् || १-३०-१२

तां तेन रुधिरौघेण वेदीं वीक्ष्य समुक्षिताम् |<br>
सहसाभिद्रुतो रामस्तानपश्यत्ततो दिवि || १-३०-१३

तावापतन्तौ सहसा दृष्ट्वा राजीवलोचनः |<br>
लक्ष्मणं त्वथ संप्रेक्ष्य रामो वचनमब्रवीत् || १-३०-१४

पश्य लक्ष्मण दुर्वृत्तान् राक्षसान् पिशिताशनान् |<br>
मानवास्त्रसमाधूताननिलेन यथा घनान् || १-३०-१५<br>
करिष्यामि न संदेहो नोत्सहे हन्तुमीदृशान् |

इत्युक्त्वा वचनं रामश्चापे संधाय वेगवान् || १-३०-१६<br>
मानवं परमोदारमस्त्रं परमभास्वरम् |<br>
चिक्षेप परमक्रुद्धो मारीचोरसि राघवः || १-३०-१७

स तेन परमास्त्रेण मानवेन समाहितः |<br>
संपूर्णं योजनशतं क्षिप्तः सागरसंप्लवे || १-३०-१८

विचेतनं विघूर्णन्तं शीतेषु बलपीडितम् |<br>
निरस्तं दृश्य मारीचं रामो लक्ष्मणमब्रवीत् || १-३०-१९

पश्य लक्ष्मण शीतेषुं मानवं मनुसंहितम् |<br>
मोहयित्वा नयत्येनं न च प्राणैर्व्ययुज्यत || १-३०-२०

इमानपि वधिष्यामि निर्घृणान् दुष्टचारिणः |<br>
राक्षसान् पापकर्मस्थान् यज्ञघ्नान् रुधिराशनान् || १-३०-२१

इत्युक्त्वा लक्ष्मणं चाशु लाघवं दर्शयन्निव |<br>
संगृह्य सुमहच्चास्त्रमाग्नेयं रघुनंदनः |<br>
सुबाहूरसि चिक्षेप स विद्धः प्रापतद् भुवि || १-३०-२२

शेषान् वायव्यमादाय निजघान महायशाः |<br>
राघवः परमोदारो मुनीनां मुदमावहन् || १-३०-२३

स हत्वा राक्षसान् सर्वान् यज्ञघ्नान् रघुनंदनः |<br>
ऋषिभिः पूजितस्तत्र यथेन्द्रो विजयी पुरा || १-३०-२४

अथ यज्ञे समाप्ते तु विश्वामित्रो महामुनिः |<br>
निरीतिका दिशो दृष्ट्वा काकुत्स्थमिदमब्रवीत् || १-३०-२५

कृतार्थोऽस्मि महाबाहो कृतं गुरुवचस्त्वया |<br>
सिद्धाश्रममिदं सत्यं कृतं वीर महायशः |<br>
स हि रामं प्रशस्यैवं ताभ्यां संध्यामुपागमत् || १-३०-२६
undefined
undefined
undefined

श्रुत्वा तज्जामदग्न्यस्य वाक्यं दाशरथिस्तदा |<br>
गौरवाद्यंत्रितकथः पितू राममथाब्रवीत् || १-७६-१

कृतवानस्मि यत् कर्म श्रुतवानसि भार्गव |<br>
अनुरुन्ध्यामहे ब्रह्मन् पितुरानृण्यमास्थितः || १-७६-२

वीर्यहीनमिवाशक्तं क्षत्रधर्मेण भार्गव |<br>
अवजानासि मे तेजः पश्य मेऽद्य पराक्रमम् || १-७६-३

इत्युक्त्वा राघवः क्रुद्धो भार्गवस्य वरायुधम् |<br>
शरं च प्रतिजग्राह हस्ताल्लघुपराक्रमः || १-७६-४

आरोप्य स धनू रामः शरं सज्यं चकार ह |<br>
जामदग्न्यं ततो रामं रामः क्रुद्धोऽब्रवीदिदम् || १-७६-५

ब्राह्मणोऽसीति पूज्यो मे विश्वामित्रकृतेन च |<br>
तस्माच्छक्तो न ते राम मोक्तुं प्राणहरं शरम् || १-७६-६

इमां वा त्वद्गतिं राम तपोबलसमार्जितान् |<br>
लोकानप्रतिमान्वापि हनिष्यामि यदिच्छसि || १-७६-७

न ह्ययं वैष्णवो दिव्यः शरः परपुरंजयः |<br>
मोघः पतति वीर्येण बलदर्पविनाशनः || १-७६-८

वरायुधधरं रामं द्रष्टुं सर्षिगणाः सुराः |<br>
पितामहं पुरस्कृत्य समेतास्तत्र सर्वशः || १-७६-९<br>
गंधर्वाप्सरसश्चैव सिद्धचारणकिन्नराः |<br>
यक्षराक्षसनागाश्च तद्द्रष्टुं महदद्भुतम् || १-७६-१०

जडीकृते तदा लोके रामे वरधनुर्धरे |<br>
निर्वीर्यो जामदग्न्योऽसौ रमो राममुदैक्षत || १-७६-११

तेजोभिर्हतवीर्यत्वाज्जामदग्न्यो जडीकृतः |<br>
रामं कमलपत्राक्षं मन्दं मन्दमुवाच ह || १-७६-१२

काश्यपाय मया दत्ता यदा पूर्वं वसुंधरा |<br>
विषये मे न वस्तव्यमिति मां काश्यपोऽब्रवीत् || १-७६-१३

सोऽहं गुरुवचः कुर्वन् पृथिव्यां न वसे निशाम् |<br>
तदा प्रभृति काकुत्स्थ कृता मे काश्यपस्य ह || १-७६-१४

तमिमां मद्गतिं वीर हन्तुं नार्हसि राघव |<br>
मनोजवं गमिष्यामि महेन्द्रं पर्वतोत्तमम् || १-७६-१५

लोकास्त्वप्रतिमा राम निर्जितास्तपसा मया |<br>
जहि तान् शरमुख्येन मा भूत् कालस्य पर्ययः || १-७६-१६

अक्षय्यं मधुहन्तारं जानामि त्वां सुरेश्वरम् |<br>
धनुषोऽस्य परामर्शात् स्वस्ति तेऽस्तु परंतप || १-७६-१७

एते सुरगणाः सर्वे निरीक्षन्ते समागताः |<br>
त्वामप्रतिमकर्माणमप्रतिद्वन्द्वमाहवे || १-७६-१८

न चेयं तव काकुत्स्थ व्रीडा भवितुमर्हति |<br>
त्वया त्रैलोक्यनाथेन यदहं विमुखीकृतः || १-७६-१९

शरमप्रतिमं राम मोक्तुमर्हसि सुव्रत |<br>
शरमोक्षे गमिष्यामि महेन्द्रं पर्वतोत्तमम् || १-७६-२०

तथा ब्रुवति रामे तु जामदग्न्ये प्रतापवान् |<br>
रामो दाशरथिः श्रीमान् चिक्षेप शरमुत्तमम् || १-७६-२१

स हतान् दृश्य रामेण स्वान् लोकांस्तपसार्जितान् |<br>
जामदग्न्यो जगामाशु महेन्द्रं पर्वतोत्तमम् || १-७६-२२

ततो वितिमिराः सर्वा दिशा चोपदिशस्तथा |<br>
सुराः सर्षिगणाः रामं प्रशशंसुरुदायुधम् || १-७६-२३

रामं दाशरथिं रामो जामदग्न्यः प्रशस्य च |<br>
ततः प्रदक्षिणीकृत्य जगामात्मगतिं प्रभुः || १-७६-२४
undefined
undefined
undefined

			तस्य तद्वचनं श्रुत्वा कुशनाभस्य धीमतः |<br>
			शिरोभिश्चरणौ स्पृष्ट्वा कन्याशतमभाषत || १-३३-१

			वायुः सर्वात्मको राजन् प्रधर्षयितुमिच्छति |<br>
			अशुभं मार्गमास्थाय न धर्मं प्रत्यवेक्षते || १-३३-२

			पितृमत्यः स्म भद्रं ते स्वच्छन्दे न वयं स्थिताः |<br>
			पितरं नो वृणीष्व त्वं यदि नो दास्यते तव || १-३३-३

			तेन पापानुबन्धेन वचनं न प्रतीच्छता |<br>
			एवं ब्रुवंत्यः सर्वाः स्म वायुनाभिहता भृषम् || १-३३-४

			तासां तु वचनं श्रुत्वा राजा परमधार्मिकः |<br>
			प्रत्युवाच महातेजाः कन्याशतमनुत्तमम् || १-३३-५

			क्षान्तं क्षमावतां पुत्र्यः कर्तव्यं सुमहत्कृतम् |<br>
			ऐकमत्यमुपागम्य कुलं चावेक्षितं मम || १-३३-६

			अलंकारो हि नारीणां क्षमा तु पुरुषस्य वा |<br>
			दुष्करं तच्च वै क्षान्तं त्रिदशेषु विशेषतः || १-३३-७<br>
			यादृशी वः क्षमा पुत्र्यः सर्वासामविशेषतः |

			क्षमा दानं क्षमा सत्यं क्षमा यज्ञश्च पुत्रिकाः || १-३३-८<br>
			क्षमा यशः क्षमा धर्मः क्षमायां विष्ठितं जगत् |

			विसृज्य कन्याः काकुत्स्थ राजा त्रिदशविक्रमः || १-३३-९<br>
			मंत्रज्ञो मंत्रयामास प्रदानं सह मंत्रिभिः |<br>
			देशे काले च कर्तव्यं सदृशे प्रतिपादनम् || १-३३-१०

			एतस्मिन्नेव काले तु चूली नाम महाद्युतिः |<br>
			ऊर्ध्वरेताः शुभाचारो ब्राह्मं तप उपागमत् || १-३३-११

			तपस्यन्तमृषिं तत्र गंधर्वी पर्युपासते |<br>
			सोमदा नाम भद्रं ते ऊर्मिलातनया तदा || १-३३-१२

			सा च तं प्रणता भूत्वा शुश्रूषणपरायणा |<br>
			उवास काले धर्मिष्ठा तस्यास्तुष्टोऽभवद् गुरुः || १-३३-१३

			स च तां कालयोगेन प्रोवाच रघुनंदन |<br>
			परितुष्टोऽस्मि भद्रं ते किं करोमि तव प्रियम् || १-३३-१४

			परितुष्टं मुनिं ज्ञात्वा गन्धर्वी मधुरस्वरा |<br>
			उवाच परमप्रीता वाक्यज्ञा वाक्यकोविदम् || १-३३-१५

			लक्ष्म्या समुदितो ब्राह्म्या ब्रह्मभूतो महातपाः |<br>
			ब्राह्मेण तपसा युक्तं पुत्रमिच्छामि धार्मिकम् || १-३३-१६

			अपतिश्चास्मि भद्रं ते भार्या चास्मि न कस्यचित् |<br>
			ब्राह्मेणोपगतायाश्च दातुमर्हसि मे सुतम् || १-३३-१७

			तस्याः प्रसन्नो ब्रह्मर्षिर्ददौ ब्राह्ममनुत्तमम् |<br>
			ब्रह्मदत्त इति ख्यातं मानसं चूलिनः सुतम् || १-३३-१८

			स राजा ब्रह्मदत्तस्तु पुरीमध्यवसत्तदा |<br>
			कांपिल्यां परया लक्ष्म्या देवराजो यथा दिवम् || १-३३-१९

			स बुद्धिं कृतवान् राजा कुशनाभः सुधार्मिकः |<br>
			ब्रह्मदत्ताय काकुत्स्थ दातुं कन्याशतं तदा || १-३३-२०

			तमाहूय महातेजा ब्रह्मदत्तं महीपतिः |<br>
			ददौ कन्याशतं राजा सुप्रीतेनान्तरात्मना || १-३३-२१

			यथाक्रमम् ततः पाणीन् जग्राह रघुनंदन |<br>
			ब्रह्मदत्तो महीपालस्तासां देवपतिर्यथा || १-३३-२२

			स्पृष्टमात्रे ततः पाणौ विकुब्जा विगतज्वराः |<br>
			युक्ताः परमया लक्ष्म्या बभुः कन्याः शतं तदा || १-३३-२३

			स दृष्ट्वा वायुना मुक्ताः कुशनाभो महीपतिः |<br>
			बभूव परमप्रीतो हर्षं लेभे पुनः पुनः || १-३३-२४

			कृतोद्वाहं तु राजानं ब्रह्मदत्तं महीपतिः |<br>
			सदारं प्रेषयामास सोपाध्यायगणं तदा || १-३३-२५

			सोमदापि सुतं दृष्ट्वा पुत्रस्य सदृशीं क्रियाम् |<br>
			यथान्यायं च गन्धर्वी स्नुषास्ताः प्रत्यनंदत |<br>
			स्पृष्ट्वा स्पृष्ट्वा च ताः कन्याः कुशनाभं प्रशस्य च || १-३३-२६
undefined
undefined
undefined

कामधेनुं वसिष्ठोऽपि यदा न त्यजते मुनिः |<br>
तदास्य शबलां राम विश्वामित्रोऽन्वकर्षत || १-५४-१

नीयमाना तु शबला राम राज्ञा महात्मना |<br>
दुःखिता चिन्तयामास रुदंती शोककर्षिता || १-५४-२

परित्यक्ता वसिष्ठेन किमहं सुमहात्मना |<br>
याहं राजभृतैर्दीना ह्रियेयं भृशदुःखिता || १-५४-३

किं मयापकृतं तस्य महर्षेर्भावितात्मनः |<br>
यन्मामनागसं भक्तामिष्टां त्यजति धार्मिकः || १-५४-४

इति संचिन्तयित्वा तु निःश्वस्य च पुनः पुनः |<br>
जगाम वेगेन तदा वसिष्ठं परमौजसम् || १-५४-५<br>
निर्धूय तां तदा भृत्यान् शतशः शत्रुसूदन |<br>
जगामानिलवेगेन पादमूलं महात्मनः || १-५४-६

शबला सा रुदन्ती च क्रोशन्ती चेदमब्रवीत् |<br>
वसिष्ठस्याग्रतः स्थित्वा मेघदुन्दुभिनिःस्वना || १-५४-७

भगवन् किं परित्यक्ता त्वयाहं ब्रह्मणः सुत |<br>
यस्माद्राजभटा मां हि नयन्ते त्वत्सकाशतः || १-५४-८

एवमुक्तस्तु ब्रह्मर्षिरिदं वचनमब्रवीत् |<br>
शोकसंतप्तहृदयां स्वसारमिव दुःखिताम् || १-५४-९

न त्वां त्यजामि शबले नापि मेऽपकृतं त्वया |<br>
एष त्वां नयते राजा बलान्मत्तो महाबलः || १-५४-१०

न हि तुल्यं बलं मह्यं राजा त्वद्य विशेषतः |<br>
बली राजा क्षत्रियश्च पृथिव्याः पतिरेव च || १-५४-११

इयमक्षौहिणी पूर्णा गजवाजिरथाकुला |<br>
हस्तिध्वजसमाकीर्णा तेनासौ बलवत्तरः || १-५४-१२

एवमुक्ता वसिष्ठेन प्रत्युवाच विनीतवत् |<br>
वचनं वचनज्ञा सा ब्रह्मर्षिमतुलप्रभम् || १-५४-१३

न बलं क्षत्रियस्याहुर्ब्राह्मणो बलवत्तरः |<br>
ब्रह्मन् ब्रह्मबलं दिव्यं क्षत्रात्तु बलवत्तरम् || १-५४-१४

अप्रमेयबलं तुभ्यं न त्वया बलवत्तरः |<br>
विश्वामित्रो महावीर्यस्तेजस्तव दुरासदम् || १-५४-१५

नियुङ्क्ष्व मां महातेजस्त्वद्ब्रह्मबलसंभृताम् |<br>
तस्य दर्पं बलं यत्नं नाशयामि दुरात्मनः || १-५४-१६

इत्युक्तस्तु तया राम वसिष्ठः सुमहायशाः |<br>
सृजस्वेति तदोवाच बलं परबलार्दनम् || १-५४-१७

तस्य तद्वचनं श्रुत्वा सुरभिः सा असृजत्तदा |<br>
तस्या हुंभारवोत्सृष्टाः पह्लवाः शतशो नृप || १-५४-१८<br>
नाशयन्ति बलं सर्वं विश्वामित्रस्य पश्यतः |

स राजा परमक्रुद्धः क्रोधविस्फारितेक्षणः || १-५४-१९<br>
पह्लवान्नाशयामास शस्त्रैरुच्चावचैरपि |

विश्वामित्रार्दितान् दृष्ट्वा पह्लवान् शतशस्तदा || १-५४-२०<br>
भूय एवासृजद्घोरान् शकान् यवनमिश्रितान् |

तैरासीत् संवृता भूमिः शकैर्यवनमिश्रितैः || १-५४-२१<br>
प्रभावद्भिर्महावीर्यैर्हेमकिंजल्कसंनिभैः |

दीर्घासिपट्टिशधरैर्हेमवर्णाम्बरावृतैः || १-५४-२२<br>
निर्दग्धं तद्बलं सर्वं प्रदीप्तैरिव पावकैः |

ततोऽस्त्राणि महातेजा विश्वामित्रो मुमोच ह |<br>
तैस्तैर्यवनकांभोजा बर्बराश्चाकुलीकृताः || १-५४-२३
undefined
undefined
undefined

ततः काले बहुतिथे कस्मिंश्चित्सुमनोहरे |<br>वसन्ते समनुप्राप्ते राज्ञो यष्टुं मनोऽभवत् ||१-१२-१

ततः प्रसाद्य शिरसा तं विप्रं देववर्णिनम् |<br>यज्ञाय वरयामास संतानार्थं कुलस्य च || १-१२-२

तथेति च स राजानमुवाच च सुसत्कृतः |<br>
संभाराः संभ्रियन्तां ते तुरगश्च विमुच्यताम् || १-१२-३<br>
सरव्याश्चोत्तरे तीरे यज्ञभूमिर्विधीयताम् |


ततो नृपोऽब्रवीद्वाक्यं सुमन्त्रं मन्त्रिसत्तमम् || १-१२-४<br>सुमंत्रावाहय क्षिप्रमृत्विजो ब्रह्मवादिनः |<br>
सुयज्ञं वामदेवं च जाबालिमथ काश्यपम् || १-१२-५<br>पुरोहितं वसिष्ठं च ये चान्ये द्विजसत्तमाः |

ततः सुमंत्रस्त्वरितं गत्वा त्वरितविक्रमः || १-१२-६<br>समानयत्स तान्सर्वान् समस्तान्वेदपारगान् 
|<br>तान् पूजयित्वा धर्मात्मा राजा दशरथस्तदा || १-१२-७<br>धर्मार्थसहितं युक्तं श्लक्ष्णं वचनमब्रवीत् |

मम लालप्यमानस्य पुत्रार्थं नास्ति वै सुखम् || १-१२-८<br>तदर्थं हयमेधेन यक्ष्यामीति मतिर्मम |<br>
तदहं यष्टुमिच्छामि शास्त्रदृष्टेन कर्मणा || १-१२-९<br>ऋषिपुत्रप्रभावेण कामान्प्राप्स्यामि चाप्यहम् 
|

ततः साध्विति तद्वाक्यं ब्राह्मणाः प्रत्यपूजयन् || १-१२-१०<br>वसिष्ठप्रमुखाः सर्वे पार्थिवस्य मुखाच्च्युतम् |<br>
ऋष्यशृङ्गपुरोगाश्च प्रत्यूचुर्नृपतिं तदा || १-१२-११

संभाराः संभ्रियन्तां ते तुरगश्च विमुच्यताम् |<br>सरव्याश्चोत्तरे तीरे यज्ञभूमिर्विधीयताम् || १-१२-१२<br>
सर्वथा प्राप्यसे पुत्रांश्चतुरोऽमितविक्रमान् |<br>यस्य ते धार्मिकी बुद्धिरियं पुत्रार्थमागता || 
१-१२-१३

ततः प्रीतोऽभवद्राजा श्रुत्वा तत् द्विजभाषितम् |<br>अमात्यांश्चाब्रवीद्राजा हर्षेणेदं शुभाक्षरम् 
|| १-१२-१४

गुरूणां वचनाच्छीघ्रं संभाराः संभ्रियन्तु मे |<br>समर्थाधिष्ठितश्चाश्वः सोपाध्यायो विमुच्यताम् 
|| १-१२-१५<br>सरयव्याश्चोत्तरे तीरे यज्ञभूमिर्विधीयताम् |<br>शांतयश्चाभिवर्धन्तां यथाकल्पं यथाविधि || १-१२-१६<br>
शक्यः कर्तुमयं यज्ञः सर्वेणापि महीक्षिता |<br> नापराधो भवेत्कष्टो यद्यस्मिन् 
क्रतुसत्तमे || १-१२-१७<br>छिद्रं हि मृगयन्तेऽत्र विद्वांसो ब्रह्मराक्षसाः |<br> विघ्नितस्य हि यज्ञस्य 
सद्यः कर्ता विनश्यति || १-१२-१८<br>तद्यथा विधिपूर्वं मे क्रतुरेष समाप्यते |<br>तथा विधानं क्रियतां 
समर्थाः करणेष्विह || १-१२-१९

<em>तथेति च ततः सर्वे मंत्रिणः प्रत्यपूजयन् |<br>पार्थिवेन्द्रस्य तद्वाक्यं यथाज्ञप्तमकुर्वत 
|| १-१२-२०</em>

ततो द्विजास्ते धर्मज्ञमस्तुवन्पार्थिवर्षभम् |<br>अनुज्ञातास्ततः सर्वे पुनर्जग्मुर्यथागतम् || १-१२-२१

गतेष्वथ द्विजाग्र्येषु मंत्रिणस्तान्नराधिपः |<br>विसर्जयित्वा स्वं वेश्म प्रविवेश महाद्युतिः ||१-१२-२२
undefined
undefined
undefined

			उक्तवाक्ये मुनौ तस्मिन्नुभौ राघवलक्ष्मणौ |<br>
			प्रतिनन्द्य कथां वीरौ ऊचतुर्मुनिपुंगवम् || १-३६-१

			धर्मयुक्तमिदं ब्रह्मन् कथितं परमं त्वया |<br>
			दुहितुः शैलराजस्य ज्येष्ठाय वक्तुमर्हसि |<br>
			विस्तरं विस्तरज्ञोऽसि दिव्यमानुषसंभवम् || १-३६-२

			त्रीन्पथो हेतुना केन पावयेल्लोकपावनी |<br>
			कथं गङ्गा त्रिपथगा विश्रुता सरिदुत्तमा || १-३६-३<br>
			त्रिषु लोकेषु धर्मज्ञ कर्मभिः कैः समन्विता |

			तथा ब्रुवति काकुत्स्थे विश्वामित्रस्तपोधनः || १-३६-४<br>
			निखिलेन कथां सर्वामृषिमध्ये न्यवेदयत् |

			पुरा रामकृतोद्वाहः शितिकण्ठो महातपाः || १-३६-५<br>
			दृष्ट्वा च भगवान् देवीं मैथुनायोपचक्रमे |

			तस्य संक्रीडमानस्य महादेवस्य धीमतः |<br>
			शितिकण्ठस्य देवस्य दिव्यं वर्षशतं गतम् || १-३६-६<br>
			न चापि तनयो राम तस्यामासीत्परंतप |

			सर्वे देवाः समुद्युक्ताः पितामहपुरोगमाः || १-३६-७<br>
			यदिहोत्पद्यते भूतं कः तत्प्रतिसहिष्यति |

			अभिगम्य सुराः सर्वे प्रणिपत्येदमब्रुवन् || १-३६-८<br>
			देव देव महादेव लोकस्यास्य हिते रत |<br>
			सुराणां प्रणिपातेन प्रसादं कर्तुमर्हसि || १-३६-९

			न लोका धारयिष्यन्ति तव तेजः सुरोत्तम |<br>
			ब्राह्मेण तपसा युक्तो देव्या सह तपश्चर || १-३६-१०<br>
			त्रैलोक्यहितकामार्थं तेजस्तेजसि धारय |<br>
			रक्ष सर्वानिमान् लोकान्नालोकं कर्तुमर्हसि || १-३६-११

			देवतानां वचः श्रुत्वा सर्वलोकमहेश्वरः |<br>
			बाढमित्यब्रवीत् सर्वान् पुनश्चेदमुवाच ह || १-३६-१२

			धारयिष्याम्यहं तेजस्तेजस्येव सहोमया |<br>
			त्रिदशाः पृथिवी चैव निर्वाणमधिगच्छतु || १-३६-१३

			यदिदं क्षुभितं स्थानान्मम तेजो ह्यनुत्तमम् |<br>
			धारयिष्यति कस्तन्मे ब्रुवन्तु सुरसत्तमाः || १-३६-१४

			एवमुक्तास्ततो देवाः प्रत्यूचुर्वृषभध्वजम् |<br>
			यत्तेजः क्षुभितं ह्यद्य तद्धरा धारयिष्यति || १-३६-१५

			एवमुक्तः सुरपतिः प्रमुमोच महाबलः |<br>
			तेजसा पृथिवी येन व्याप्ता सगिरिकानना || १-३६-१६

			ततो देवाः पुनरिदमूचुश्चापि हुताशनम् |<br>
			आविश त्वं महातेजो रौद्रं वायुसमन्वितः || १-३६-१७

			तदग्निना पुनर्व्याप्तं संजातं श्वेतपर्वतम् |<br>
			दिव्यं शरवणं चैव पावकादित्यसंनिभम् || १-३६-१८<br>
			यत्र जातो महातेजाः कार्तिकेयोऽग्निसंभवः |

			अथोमां च शिवं चैव देवाः सर्षिगणास्तदा || १-३६-१९<br>
			पूजयामासुरत्यर्थं सुप्रीतमनसस्ततः |

			अथ शैलसुता राम त्रिदशानिदमब्रवीत् || २०<br>
			समन्युरशपत् सर्वान् क्रोधसंरक्तलोचना |

			यस्मान्निवारिता चाहं संगता पुत्रकाम्यया || १-३६-२१<br>
			अपत्यं स्वेषु दारेषु नोत्पादयितुमर्हथ |

			अद्य प्रभृति युष्माकमप्रजाः सन्तु पत्नयः || १-३६-२२<br>
			एवमुक्त्वा सुरान्सर्वान् शशाप पृथिवीमपि |

			अवने नैकरूपा त्वं बहुभार्या भविष्यसि || १-३६-२३<br>
			न च पुत्रकृतां प्रीतिं मत्क्रोधकलुषीकृता |<br>
			प्राप्स्यसि त्वं सुदुर्मेधे मम पुत्रमनिच्छती || १-३६-२४

			तान् सर्वान् पीडितान् दृष्ट्वा सुरान् सुरपतिस्तदा |<br>
			गमनायोपचक्राम दिशं वरुणपालिताम् || १-३६-२५

			स गत्वा तप आतिष्ठत् पार्श्वे तस्योत्तरे गिरेः |<br>
			हिमवत्प्रभवे शृंगे सह देव्या महेश्वरः || १-३६-२६

			एष ते विस्तरो राम शैलपुत्र्या निवेदितः |<br>
			गङ्गायाः प्रभवं चैव शृणु मे सहलक्ष्मणः || १-३६-२७
undefined
undefined
undefined

तं दृष्ट्वा परमप्रीतो विश्वामित्रो महाबलः |<br>प्रणतो विनयाद्वीरो वसिष्ठं जपतां वरम् || १-५२-१

स्वागतं तव चेत्युक्तो वसिष्ठेन महात्मना |<br>आसनं चास्य भगवान् वसिष्ठो व्यादिदेश ह || १-५२-२

उपविष्टाय च तदा विश्वामित्राय धीमते |<br>यथान्यायं मुनिवरः फलमूलमुपाहरत् || १-५२-३

प्रतिगृह्य तु तां पूजां वसिष्ठाद्राजसत्तमः |<br>तपोऽग्निहोत्रशिष्येषु कुशलं पर्यपृच्छत || १-५२-४<br>
विश्वामित्रो महातेजा वनस्पतिगणे तथा |<br>सर्वत्र कुशलं चाह वसिष्ठो राजसत्तमः || १-५२-५

सुखोपविष्टं राजानं विश्वामित्रं महातपाः |<br>पप्रच्छ जपतां श्रेष्ठो वसिष्ठो ब्रह्मणः सुतः || १-५२-६

कच्चित्ते कुशलं राजन् कच्चिद्धर्मेण रंजयन् |<br>प्रजाः पालयसे राजन् राजवृत्तेन धार्मिक || १-५२-७

कच्चित्ते सुभृता भृत्याः कच्चित्तिष्ठन्ति शासने |<br>कच्चित्ते विजिताः सर्वे रिपवो रिपुसूदन || १-५२-८

कच्चित् बले च कोशे च मित्रेषु च परंतप |<br>कुशलं ते नरव्याघ्र पुत्रपौत्रे तथानघ || १-५२-९

सर्वत्र कुशलं राजा वसिष्ठं प्रत्युदाहरत् |<br>विश्वामित्रो महातेजा वसिष्ठं विनयान्वितम् || १-५२-१०
 	<audio controls="" preload="none"> 		<source src="./media/B52 (11).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (12).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (13).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (15).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (16,17).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (18).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (19).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (20).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (21).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (22).mp3" type="audio/mpeg">     </audio> 
 	<audio controls="" preload="none"> 		<source src="./media/B52 (23).mp3" type="audio/mpeg">     </audio> 
undefined
undefined
undefined

तमुक्तवंतं वैदेहं विश्वामित्रो महामुनिः |<br>
उवाच वचनं वीरं वसिष्ठसहितो नृपम् || १-७२-१

अचिंत्यान्यप्रमेयाणि कुलानि नरपुंगव |<br>
इक्ष्वाकूणां विदेहानां नैषां तुल्योऽस्ति कश्चन || १-७२-२

सदृशो धर्मसंबन्धः सदृशो रूपसंपदा |<br>
रामलक्ष्मणयो राजन् सीता चोर्मिलया सह || १-७२-३

वक्तव्यं च नरश्रेष्ठ श्रूयतां वचनं मम |<br>
भ्राता यवीयान् धर्मज्ञ एष राजा कुशध्वजः || १-७२-४

अस्य धर्मात्मनो राजन् रूपेणाप्रतिमं भुवि |<br>
सुताद्वयं नरश्रेष्ठ पत्न्यर्थं वरयामहे || १-७२-५

भरतस्य कुमारस्य शत्रुघ्नस्य च धीमतः |<br>
वरयेम सुते राजंस्तयोरर्थे महात्मनोः || १-७२-६

पुत्रा दशरथस्येमे रूपयौवनशालिनः |<br>
लोकपालसमाः सर्वे देवतुल्यपराक्रमाः || १-७२-७

उभयोरपि राजेन्द्र संबन्धेनानुबध्यताम् |<br>
इक्ष्वाकोः कुलमव्यग्रं भवतः पुण्यकर्मणः || १-७२-८

विश्वामित्रवचः श्रुत्वा वसिष्ठस्य मते तदा |<br>
जनकः प्रांजलिर्वाक्यमुवाच मुनिपुंगवौ || १-७२-९

कुलं धन्यमिदं मन्ये येषां तौ मुनिपुंगवौ |<br>
सदृशं कुलसंबन्धं यदाज्ञापयथः स्वयम् || १-७२-१०

एवं भवतु भद्रं वः कुशध्वजसुते इमे |<br>
पत्न्यौ भजेतां सहितौ शत्रुघ्नभरतावुभौ || १-७२-११

एकाह्ना राजपुत्रीणां चतसॄणां महामुने |<br>
पाणीन् गृह्णन्तु चत्वारो राजपुत्रा महाबलाः || १-७२-१२

उत्तरे दिवसे ब्रह्मन् फल्गुनीभ्यां मनीषिणः |<br>
वैवाहिकं प्रशंसन्ति भगो यत्र प्रजापतिः || १-७२-१३

एवमुक्त्वा वचः सौम्यं प्रत्युत्थाय कृतांजलिः |<br>
उभौ मुनिवरौ राजा जनको वाक्यमब्रवीत् || १-७२-१४

परो धर्मः कृतो मह्यं शिष्योऽस्मि भवतोः सदा |<br>
इमान्यासनमुख्यानि आस्यतां मुनिपुंगवौ || १-७२-१५

यथा दशरथस्येयं तथाऽयोध्या पुरी मम |<br>
प्रभुत्वे नास्ति सन्देहो यथार्हं कर्तुमर्हथ || १-७२-१६

तथा ब्रुवति वैदेहे जनके रघुनंदनः |<br>
राजा दशरथो हृष्टः प्रत्युवाच महीपतिम् || १-७२-१७

युवामसंख्येयगुणौ भ्रातरौ मिथिलेश्वरौ |<br>
ऋषयो राजसंघाश्च भवद्भ्यामभिपूजिताः || १-७२-१८

स्वस्ति प्राप्नुहि भद्रं ते गमिष्यामः स्वमालयम् |<br>
श्राद्धकर्माणि विधिवत् विधास्येति चाब्रवीत् || १-७२-१९

तमापृष्ट्वा नरपतिं राजा दशरथस्तदा |<br>
मुनीन्द्रौ तौ पुरस्कृत्य जगामाशु महायशाः || १-७२-२०

स गत्वा निलयं राजा श्राद्धं कृत्वा विधानतः |<br>
प्रभाते काल्यमुत्थाय चक्रे गोदानमुत्तमम् || १-७२-२१

गवां शतसहस्रं च ब्राह्मणेभ्यो नराधिपः |<br>
एकैकशो ददौ राजा पुत्रानुद्दिश्य धर्मतः || १-७२-२२

सुवर्णशृंगाः संपन्नाः सवत्साः कांस्यदोहनाः |<br>
गवां शतसहस्राणि चत्वारि पुरुषर्षभः || १-७२-२३<br>
वित्तमन्यच्च सुबहु द्विजेभ्यो रघुनंदनः |<br>
ददौ गोदानमुद्दिश्य पुत्रा पुत्रवत्सलः || १-७२-२४

सु सुतैः कृतगोदानैर्वृतः सः नृपतिस्तदा |<br>
लोकपालैरिवाभाति वृतः सौम्यः प्रजापतिः || १-७२-२५
undefined
undefined
undefined

			देवतानां वचः श्रुत्वा भगवान्वै पितामहः |<br>
			प्रत्युवाच सुसंत्रस्तान् कृतान्तबलमोहितान् || १-४०-१

			यस्येयं वसुधा कृत्स्ना वासुदेवस्य धीमतः|<br>
			महिषी माधवस्यैषा स एव भगवान् प्रभुः|| १-४०-२<br>
			कापिलं रूपमास्थाय धारयत्यनिशं धराम् |<br>
			तस्य कोपाग्निना दग्धा भविष्यन्ति नृपात्मजाः || १-४०-३

			पृथिव्याश्चापि निर्भेदो दृष्ट एव सनातनः |<br>
			सगरस्य च पुत्राणां विनाशो दीर्घदर्शिनाम् ||१-४०-४

			पितामह वचः श्रुत्वा त्रयस्त्रिंशदरिन्दम |<br>
			देवाः परमसंहृष्टाः पुनर्जग्मुर्यथागतम् || १-४०-५

			सगरस्य च पुत्राणां प्रादुरासीन्महास्वनः |<br>
			पृथिव्यां भिद्यमानायां निर्घातसमनिःस्वनः || १-४०-६

			ततो भित्त्वा महीं सर्वां कृत्वा चापि प्रदक्षिणम् |<br>
			सहिताः सगराः सर्वे पितरं वाक्यमब्रुवन् || १-४०-७

			परिक्रांता मही सर्वा सत्त्ववन्तश्च सूदिताः |<br>
			देवदानवरक्षांसि पिशाचोरगपन्नगाः || १-४०-८<br>
			न च पश्यामहेऽश्वं तमश्वहर्तारमेव च |<br>
			किं करिष्याम भद्रं ते बुद्धिरत्र विचार्यताम् || १-४०-९

			तेषां तद्वचनं श्रुत्वा पुत्राणां राजसत्तमः |<br>
			समन्युरब्रवीद्वाक्यं सगरो रघुनंदन || १-४०-१०

			भूयः खनत भद्रं वो विभेद्य वसुधातलम्<br>
			अश्वहर्तारमासाद्य कृतार्थाश्च निवर्तत || १-४०-११

			पितुर्वचनमासाद्य सगरस्य महात्मनः |<br>
			षष्टिः पुत्रसहस्राणि रसातलमभिद्रवन् || १-४०-१२

			खन्यमाने ततस्तस्मिन् ददृशुः पर्वतोपमम् |<br>
			दिशागजं विरूपाक्षं धारयन्तं महीतलम् || १-४०-१३

			सपर्वतवनां कृत्स्नां पृथिवीं रघुनंदन |<br>
			धारयामास शिरसा विरूपाक्षो महागजः || १-४०-१४

			यदा पर्वणि काकुत्स्थ विश्रमार्थं महागजः |<br>
			खेदाच्चालयते शीर्षं भूमिकंपस्तदा भवेत् || १-४०-१५

			ते तं प्रदक्षिणं कृत्वा दिशापालं महागजम् |<br>
			मानयन्तो हि ते राम जग्मुर्भित्त्वा रसातलम् || १-४०-१६

			ततः पूर्वां दिशं भित्त्वा दक्षिणां बिभिदुः पुनः |<br>
			दक्षिणस्यामपि दिशि ददृशुस्ते महागजम् || १-४०-१७<br>
			महापद्मं महात्मानं सुमहत्पर्वतोपमम् |<br>
			शिरसा धारयन्तं गां विस्मयं जग्मुरुत्तमम् || १-४०-१८

			ते तं प्रदक्षिणं कृत्वा सगरस्य महात्मनः |<br>
			षष्टिः पुत्रसहस्राणि पश्चिमां बिभिदुर्दिशम् || १-४०-१९

			पश्चिमायामपि दिशि महांतमचलोपमम् |<br>
			दिशागजं सौमनसं ददृशुस्ते महाबलाः || १-४०-२०

			ते तं प्रदक्षिणं कृत्वा पृष्ट्वा चापि निरामयम् |<br>
			खनंतः समुपक्रांता दिशं सोमवतीं तदा || १-४०-२१

			उत्तरस्यां रघुश्रेष्ठ ददृशुर्हिमपाण्डुरम् |<br>
			भद्रं भद्रेण वपुषा धारयन्तं महीमिमाम् || १-४०-२२

			समालभ्य ततः सर्वे कृत्वा चैनं प्रदक्षिणम् |<br>
			षष्टिः पुत्रसहस्राणि बिभिदुर्वसुधातलम् || १-४०-२३

			ततः प्रागुत्तरां गत्वा सागराः प्रथितां दिशम् |<br>
			रोषादभ्यखनन्सर्वे पृथिवीं सगरात्मजाः || १-४०-२४

			ते तु सर्वे महत्मानो भीमवेगा महबलाः |<br>
			ददृशुः कपिलं तत्र वासुदेवं सनातनम् || १-४०-२५<br>
			हयं च तस्य देवस्य चरन्तमविदूरतः |<br>
			प्रहर्षमतुलं प्राप्ताः सर्वे ते रघुनंदन || १-४०-२६

			ते तं हयहरं ज्ञात्वा क्रोधपर्याकुलेक्षणाः |<br>
			खनित्रलांगलधरा नानावृक्षशिलाधराः || १-४०-२७<br>
			अभ्यधावन्त संक्रुद्धास्तिष्ठ तिष्ठेति चाब्रुवन् |

			अस्माकं त्वं हि तुरगं यज्ञियं हृतवानसि || १-४०-२८<br>
			दुर्मेधस्त्वं हि संप्राप्तान् विद्धि नः सगरात्मजान् |

			श्रुत्वा तद्वचनं तेषां कपिलो रघुनंदन || १-४०-२९<br>
			रोषेण महताविष्टो हुं कारमकरोत्तदा |

			ततस्तेनाप्रमेयेण कपिलेन महात्मना |<br>
			भस्मराशीकृताः सर्वे काकुत्स्थ सगरात्मजाः || १-४०-३०
undefined
undefined
undefined

			कालधर्मं गते राम सगरे प्रकृतीजनाः |<br>
			राजानं रोचयामासुरंशुमन्तं सुधार्मिकम् || १-४२-१

			स राजा सुमहानासीदंशुमान् रघुनंदन |<br>
			तस्य पुत्रो महानासीद्दिलीप इति विश्रुतः || १-४२-२

			तस्मै राज्यं समादिश्य दिलीपे रघुनंदन |<br>
			हिमवच्छिखरे रम्ये तपस्तेपे सुदारुणम् || १-४२-३

			द्वात्रिंशच्च सहस्राणि वर्षाणि सुमहायशाः |<br>
			तपोवनगतो राजा स्वर्गं लेभे तपोधनः || १-४२-४

			दिलीपस्तु महातेजाः श्रुत्वा पैतामहं वधम् |<br>
			दुःखोपहतया बुद्ध्या निश्चयं नाध्यगच्छत || १-४२-५

			कथं गंगावतरणं कथं तेषां जलक्रिया |<br>
			तारयेयं कथं चैतानिति चिंतापरोऽभवत् || १-४२-६

			तस्य चिंतयतो नित्यं धर्मेण विदितात्मनः |<br>
			पुत्रो भगीरथो नाम जज्ञे परमधार्मिकः ||१-४२-७

			दिलीपस्तु महातेजा यज्ञैर्बहुभिरिष्टवान् |<br>
			त्रिंशद्वर्षसहस्राणि राजा राज्यमकारयत् || १-४२-८

			अगत्वा निश्चयं राजा तेषामुद्धरणं प्रति |<br>
			व्याधिना नरशार्दूल कालधर्ममुपेयिवान् || १-४२-९

			इन्द्रलोकं गतो राजा स्वार्जितेनैव कर्मणा |<br>
			राज्ये भगीरथं पुत्रमभिषिच्य नरर्षभः || १-४२-१०

			भगीरथस्तु राजर्षिर्धार्मिको रघुनंदन |<br>
			अनपत्यो महाराजः प्रजाकामः स च प्रजाः || १-४२-११

			मंत्रिष्वाधाय तद्राज्यं गङ्गावतरणे रतः|<br>
			तपो दीर्घं समातिष्ठद्गोकर्णे रघुनंदन || १-४२-१२<br>
			ऊर्ध्वबाहुः पंचतपा मासाहारो जितेन्द्रियः |

			तस्य वर्षसहस्राणि घोरे तपसि तिष्ठतः || १-४२-१३<br>
			अतीतानि महाबहो तस्य राज्ञो महात्मनः |<br>
			सुप्रीतो भगवान्ब्रह्मा प्रजानां पतिरीश्वरः || १-४२-१४

			ततः सुरगणैः सार्धमुपागम्य पितामहः |<br>
			भगीरथं महात्मानं तप्यमानमथाब्रवीत् || १-४२-१५

			भगीरथ महाराग प्रीतस्तेऽहं जनाधिप |<br>
			तपसा च सुतप्तेन वरं वरय सुव्रत || १-४२-१६

			तमुवाच महातेजाः सर्वलोकपितामहम् |<br>
			भगीरथो महाबाहुः कृतांजलिपुटः स्थितः || १-४२-१७

			यदि मे भगवान्प्रीतो यद्यस्ति तपसः फलम् |<br>
			सगरस्यात्मजाः सर्वे मत्तः सलिलस्याप्नुयुः || १-४२-१८

			गङ्गायाः सलिलक्लिन्ने भस्मन्येषां महात्मनाम् |<br>
			स्वर्गं गच्छेयुरत्यन्तं सर्वे मे प्रपितामहाः || १-४२-१९

			देव याचे ह संतत्यै नावसीदेत्कुलं च नः |<br>
			इक्ष्वाकूणां कुले देव एष मेऽस्तु वरः परः || १-४२-२०

			उक्तवाक्यं तु राजानं सर्वलोकपितामहः |<br>
			प्रत्युवाच शुभां वाणीं मधुरं मधुराक्षराम् || १-४२-२१

			मनोरथो महानेष भगीरथ महारथ |<br>
			एवं भवतु भद्रं ते इक्ष्वाकुकुलवर्धन || १-४२-२२

			इयं हैमवती ज्येष्ठा गंगा हिमवतः सुता |<br>
			तां वै धारयितुं राजन् हरस्तत्र नियुज्यताम् || १-४२-२३

			गंगायाः पतनं राजन् पृथिवी न सहिष्यते |<br>
			तां वै धारयितुं राजन् नान्यं पश्यामि शूलिनः || १-४२-२४

			तमेवमुक्त्वा राजानं गङ्गां चाभाष्य लोककृत् |<br>
			जगाम त्रिदिवं देवैः सह सर्वैर्मरुद्गणैः || १-४२-२५
undefined
undefined
undefined

			उपास्य रात्रिशेषं तु शोणाकूले महर्षिभिः |<br>
			निशायां सुप्रभातायां विश्वामित्रोऽभ्यभाषत || १-३५-१

			सुप्रभाता निशा राम पूर्वा संध्या प्रवर्तते |<br>
			उत्तिष्ठोत्तिष्ठ भद्रं ते गमनायाभिरोचय || १-३५-२

			तच्छ्रुत्वा वचनं तस्य कृत्वा पौर्वाह्णिकक्रियः |<br>
			गमनं रोचयामास वाक्यं चेदमुवाच ह || १-३५-३

			अयं शोणः शुभजलोऽगाधः पुलिनमण्डितः |<br>
			कतरेण पथा ब्रह्मन् संतरिष्यामहे वयम् || १-३५-४

			एवमुक्तस्तु रामेण विश्वामित्रोऽब्रवीदिदम् |<br>
			एष पंथा मयोद्दिष्टो येन यान्ति महर्षयः || १-३५-५

			एवमुक्त्वा महर्षयो विश्वमित्रेण धीमता |<br>
			पश्यन्तस्ते प्रयाता वै वनानि विविधानि च || १-३५-६

			ते गत्वा दूरमध्वानं गतेऽर्धदिवसे तदा |<br>
			जाह्नवीं सरितां श्रेष्ठां ददृशुर्मुनिसेविताम् || १-३५-७

            तां दृष्ट्वा पुण्यसलिलां हंससारससेविताम् |<br>
			बभूवुर्मुनयः सर्वे मुदिताः सहराघवाः || १-३५-८

			तस्यास्तीरे तदा सर्वे चक्रुर्वासपरिग्रहम् |<br>
			ततः स्नात्वा यथान्यायं संतर्प्य पितृदेवताः || १-३५-९<br>
			हुत्वा चैवाग्निहोत्राणि प्राश्य चामृतवद्धविः |<br>
			विविशुर्जाह्नवीतीरे शुभा मुदितमानसाः || १-३५-१०<br>
			विश्वामित्रं महात्मानं परिवार्य समंततः |

			विष्टिताश्च यथान्यायं राघवौ च यथा अर्हम् |<br>
			संप्रहृष्टमना रामो विश्वामित्रमथाब्रवीत् || १-३५-११

			भगवन् श्रोतुमिच्छामि गङ्गां त्रिपथगां नदीम् |<br>
			त्रैलोक्यं कथमाक्रम्य गता नदनदीपतिम् || १-३५-१२

			चोदितो रामवाक्येन विश्वामित्रो महामुनिः |<br>
			वृद्धिं जन्म च गंगाया वक्तुमेवोपचक्रमे || १-३५-१३

			शैलेन्द्रो हिमवान् राम धातूनामाकरो महान् |<br>
			तस्य कन्याद्वयं राम रूपेणाप्रतिमं भुवि || १-३५-१४

			या मेरुदुहिता राम तयोर्माता सुमध्यमा |<br>
			नाम्ना मेना मनोज्ञा वै पत्नी हिमवतः प्रिया || १-३५-१५

			तस्यां गंगेयमभवज्ज्येष्ठा हिमवतः सुता |<br>
			उमा नाम द्वितीयाभूत्कन्या तस्यैव राघव || १-३५-१६

			अथ ज्येष्ठां सुराः सर्वे देवकार्यचिकीर्षया |<br>
			शैलेन्द्रं वरयामासुर्गंगां त्रिपथगां नदीम् || १-३५-१७

			ददौ धर्मेण हिमवांस्तनयां लोकपावनीम् |<br>
			स्वच्छंदपथगां गंगां त्रैलोक्यहितकाम्यया || १-३५-१८

			प्रतिगृह्य त्रिलोकार्थं त्रिलोकहितकांक्षिणः |<br>
			गंगामादाय तेऽगच्छन् कृतार्थेनान्तरात्मना || १-३५-१९

			या चान्या शैलदुहिता कन्यासीद्रघुनंदन |<br>
			उग्रं सा व्रतमास्थाय तपस्तेपे तपोधना || १-३५-२०

			उग्रेण तपसा युक्तां ददौ शैलवरः सुताम् |<br>
			रुद्रायाप्रतिरूपाय उमां लोकनमस्कृताम् || १-३५-२१

			एते ते शैलराजस्य सुते लोकनमस्कृते |<br>
			गंगा च सरितां श्रेष्ठा उमादेवी च राघव || १-३५-२२

			एतत्ते सर्वमाख्यातं यथा त्रिपथगामिनी |<br>
			खं गता प्रथमं तात गतिं गतिमतां वर || १-३५-२३

			सैषा सुरनदी रम्या शैलेन्द्रतनया तदा |<br>
			सुरलोकं समारूढा विपापा जलवाहिनी || १-३५-२४
undefined
undefined
undefined

अथ संवत्सरे पूर्णे तस्मिन् प्राप्ते तुरंगमे |<br>
सरय्वाश्चोत्तरे तीरे राज्ञो यज्ञोऽभ्यवर्तत || १-१४-१

ऋष्यशृङ्गं पुरस्कृत्य कर्म चक्रुर्द्विजर्षभाः |<br>
अश्वमेधे महायज्ञे राज्ञोऽस्य सुमहात्मनः || १-१४-२

कर्म कुर्वन्ति विधिवद्याजका वेदपारगाः |<br>
यथाविधि यथान्यायं परिक्रामन्ति शास्त्रतः || १-१४-३

प्रवर्ग्यं शास्त्रतः कृत्वा तथैवोपसदं द्विजाः |<br>
चक्रुश्च विधिवत्सर्वमधिकं कर्म शास्त्रतः || १-१४-४

अभिपूज्य तदा हृष्टाः सर्वे चक्रुर्यथाविधि |<br>
प्रातःसवनपूर्वाणि कर्माणि मुनिपुंगवाः || १-१४-५

ऐन्द्रश्च विधिवद्दत्तो राजा चाभिषुतोऽनघः |<br> 
माध्यंदिनं च सवनं प्रावर्तत यथाक्रमम् || १-१४-६

तृतीयसवनं चैव राज्ञोऽस्य सुमहात्मनः |<br>
चक्रुस्ते शास्त्रतो दृष्ट्वा तथा ब्राह्मणपुंगवाः || १-१४-७

आह्वयांचक्रिरे तत्र शक्रादीन् विबुधोत्तमान् |<br>
ऋष्यशृङ्गादयो मन्त्रैः शिक्षाक्षरसमन्वितैः || १-१४-८

गीतिभिर्मधुरैः स्निग्धैर्मन्त्राह्वानैर्यथार्हतः |<br>
होतारो ददुरावाह्य हविर्भागान् दिवौकसाम् || १-१४-९

न चाहुतमभूत्तत्र स्खलितं वा न किंचन |<br>
दृश्यते ब्रह्मवत्सर्वं क्षेमयुक्तं हि चक्रिरे || १-१४-१०

न तेष्वहःसु श्रान्तो वा क्षुधितो वापि दृश्यते |<br>
नाविद्वान् ब्राह्मणस्तत्र नाशतानुचरस्तथा || १-१४-११

ब्राह्मणा भुञ्जते नित्यं नाथवन्तश्च भुञ्जते |<br>
तापसा भुञ्जते चापि श्रमणाश्चैव भुञ्जते || १-१४-१२

वृद्धाश्च व्याधिताश्चैव स्त्रियो बालास्तथैव च |<br>
अनिशं भुञ्जमानानां न तृप्तिरुपलभ्यते || १-१४-१३
 	<audio controls="" preload="none"> 		<source src="./media/B14 (14).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (15).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (16).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (17).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (18).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (19).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (20).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (21).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (22,23).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (24).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (25).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (26).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (27).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (28).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (29).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (30).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (31).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (32).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (33).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (34).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (35).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (36).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (37).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (38).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (39).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (40).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (41).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (42).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (43,44).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (45).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (46).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (47).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (48).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (49).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (50).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (51b,52a).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (52b,53a).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (53a,54a).mp3" type="audio/mpeg">     </audio> 
 	<audio controls="" preload="none"> 		<source src="./media/B14 ().mp3" type="audio/mpeg">     </audio> 
 	<audio controls="" preload="none"> 		<source src="./media/B14 (54b,55a).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (56b,57a).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (57b,58a).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (58b,59a).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (59b,c).mp3" type="audio/mpeg">     </audio> 
 	<audio controls="" preload="none"> 		<source src="./media/B14 (60).mp3" type="audio/mpeg">     </audio> 

इति वाल्मीकिरामायणे आदिकाव्ये बालकाण्डे चतुर्दशः सर्गः ||
undefined
undefined
undefined

मेधावी तु ततो ध्यात्वा स किञ्चिदिदमुत्तरम् |<br>
लब्धसंज्ञः ततस्तं तु वेदज्ञो नृपमब्रवीत् || १-१५-१

इष्टिं तेऽहं करिष्यामि पुत्रीयां पुत्रकारणात् |<br>
अथर्वशिरसि प्रोक्तैर्मन्त्रैः सिद्धां विधानतः || १-१५-२

ततः प्राक्रमदिष्टिं तां पुत्रीयां पुत्रकारणात् |<br>
जुहाव चाग्नौ तेजस्वी मन्त्रदृष्टेन कर्मणा || १-१५-३

ततो देवाः सगन्धर्वाः सिद्धाश्च परमर्षयः |<br>
भागप्रतिग्रहार्थं वै समवेता यथाविधि || १-१५-४

ताः समेत्य यथान्यायं तस्मिन् सदसि देवताः |<br>
अब्रुवन् लोककर्तारं ब्रह्माणं वचनं ततः || १-१५-५

भगवंस्त्वत्प्रसादेन रावणो नाम राक्षसः |<br>
सर्वान्नो बाधते वीर्याच्छासितुं तं न शक्नुमः || १-१५-६

त्वया तस्मै वरो दत्तः प्रीतेन भगवान् तदा |<br>
मानयन्तश्च तं नित्यं सर्वं तस्य क्षमामहे || १-१५-७

उद्वेजयति लोकांस्त्रीनुच्छ्रितान् द्वेष्टि दुर्मतिः |<br>
शक्रं त्रिदशराजानं प्रधर्षयितुमिच्छति || १-१५-८

ऋषीन् यक्षान् सगन्धर्वानसुरान् ब्राह्मणांस्तथा |<br>
अतिक्रामति दुर्धर्षो वरदानेन मोहितः || १-१५-९

नैनं सूर्यः प्रतपति पार्श्वे वाति न मारुतः |<br>
चलोर्मिमाली तं दृष्ट्वा समुद्रोऽपि न कंपते || १-१५-१०

तन्महन्नो भयं तस्माद्राक्षसाद्घोरदर्शनात् |<br>
वधार्थं तस्य भगवन्नुपायं कर्तुमर्हसि || १-१५-११

एवमुक्तः सुरैः सर्वैः चिन्तयित्वा ततोऽब्रवीत् |<br>
हन्तायं विदितस्तस्य वधोपायो दुरात्मनः || १-१५-१२

तेन गन्धर्वयक्षाणां देवतानां च रक्षसाम् |<br>
अवध्योऽस्मीति वागुक्ता तथेक्तं च तन्मया || १-१५-१३

नाकीर्तयदवज्ञानात्तद्रक्षो मानुषांस्तदा |<br>
तस्मात् स मानुषाद्वध्यो मृत्युर्नान्योऽस्य विद्यते || १-१५-१४

एतच्छ्रुत्वा प्रियं वाक्यं ब्रह्मणा समुदाहृतम् |<br>
देवा महर्षयः सर्वे प्रहृष्टास्तेऽभवंस्तदा ||१-१५-१५

एतस्मिन्नन्तरे विष्णुरुपयातो महाद्युतिः |<br>
श्ङ्खचक्रगदापाणिः पीतवासा जगत्पतिः || १-११५-१६<br>
वैनतेयं समारुह्य भास्करस्तोयदं यथा |<br>
तप्तहाटककेयूरो वन्द्यमानः सुरोत्तमैः || १-१५-१७

ब्रह्मणा च समागम्य तत्र तस्थौ समाहितः |<br>
तमब्रुवन् सुराः सर्वे समभिष्टूय संनताः || १-१५-१८

त्वां नियोक्ष्यामहे विष्णो लोकानां हितकाम्यया |<br>
राज्ञो दशरथस्य त्वमयोध्याधिपतेः विभोः || १-१५-१९<br>
धर्मज्ञस्य वदान्यस्य महर्षिसमतेजसः |<br>
अस्य भार्यासु तिसृषु ह्रीश्रीकीर्त्युपमासु च || १-१५-२०<br>
विष्णो पुत्रत्वमागच्छ कृत्वात्मानं चतुर्विधम् |

तत्र त्वं मानुषो भूत्वा प्रवृद्धं लोककण्टकम् || १-१५-२१<br>
अवध्यं दैवतैर्विष्णो समरे जहि रावणम् |

स हि देवान् सगन्धर्वान् सिद्धांश्च ऋषिसत्तमान् || १-१५-२२<br>
राक्षसो रावणो मूर्खो वीर्योद्रेकेण बाधते |

ऋषयश्च ततस्तेन गन्धर्वाप्सरसस्तथा || १-१५-२३<br>
क्रीडन्तो नन्दनवने रौद्रेण विनिपातिताः |

वधार्थं वयमायातास्तस्य वै मुनिभिः सह || १-१५-२४<br>
सिद्धगन्धर्वयक्षाश्च ततस्त्वां शरणं गताः |

त्वं गतिः परमा देव सर्वेषां नः परंतप || १-१५-२५<br>
वधाय देवशतॄणां नृणां लोके मनः कुरु |

एवं स्तुतस्तु देवेशो विष्णुस्त्रिदशपुंगवः || १-१५-२६<br>
पितामहपुरोगांस्तान् सर्वलोकनमस्कृतः<br>
अब्रवीत् त्रिदशान् सर्वान् समेतान् धर्मसंहितान् || १-१५-२७

भयं त्यजत भद्रं वो हितार्थं युधि रावणम् |<br> 
सपुत्रपौत्रं सामात्यं समित्रज्ञातिबान्धवम् || १-१५-२८<br>
हत्वा क्रूरं दुराधर्षं देवर्षीणां भयावहम् |<br>
दश वर्ष सहस्राणि दश वर्ष शतानि च || १-१५-२९<br>
वत्स्यामि मानुषे लोके पालयन् पृथिवीमिमाम् |

एवं दत्वा वरं देवो देवानां विष्णुरात्मवान् || १-१५-३०<br>
मानुषे चिन्तयामास जन्मभूमिमथात्मनः |

ततः पद्मपलाशाक्षः कृत्वात्मानं चतुर्विधम् || १-१५-३१<br>
पितरं रोचयामास तदा दशरथं नृपम् |

तदा देवर्षिगन्धर्वाः सरुद्राः साप्सरो गणाः |<br>
स्तुतिभिर्दिव्यरूपाभिस्तुष्टुवुर्मधुसूदनम् || १-१५-३२

तमुद्धतं रावणमुग्रतेजसम्<br>
प्रवृद्धदर्पं त्रिदशेश्वरद्विषम् |<br>
विरावणं साधुतपस्विकण्टकम्<br>
तपस्विनामुद्धर तं भयावहम् || १-१५-३३

तमेव हत्वा सबलं सबान्धवम्<br>
विरावणं रावणमुग्रपौरुषम् |<br>
स्वर्लोकमागच्छ गतज्वरश्चिरम्<br>
सुरेन्द्रगुप्तं गतदोषकल्मषम् || १-१५-३४
undefined
undefined
undefined

सुमंत्रश्चोदितो राज्ञा प्रोवाचेदं वचस्तदा |<br>

यथर्ऋष्यशृङ्गस्त्वानीतो येनोपायेन मंत्रिभिः<br>
तन्मे निगदितं सर्वं शृणु मे मंत्रिभिः सह || १-१०-१

रोमपादमुवाचेदं सहामात्यः पुरोहितः |<br>
उपायो निरपायोऽयमस्माभिरभिचिन्तितः || १-१०-२

ऋष्यशृङ्गो वनचरस्तपःस्वाध्यायसंयुतः |<br>
अनभिज्ञस्तु नारीणां विषयाणां सुखस्य च || १-१०-३

इन्द्रियार्थैरभिमतैर्नरचित्तप्रमाथिभिः |<br>
पुरमानाययिष्यामः क्षिप्रं चाध्यवसीयताम् ||१-१०-४

गणिकास्तत्र गच्छन्तु रूपवत्यः स्वलंकृताः |<br>
प्रलोभ्य विविधोपायैरानेष्यन्तीह सत्कृताः || १-१०-५

श्रुत्वा तथेति राजा च प्रत्युवाच पुरोहितम् |<br>
पुरोहितो मंत्रिणश्च तथा चक्रुश्च ते तदा || १-१०-६

वारमुख्यास्तु तच्छ्रुत्वा वनं प्रविविशुर्महत् |<br>
आश्रमस्याविदूरेऽस्मिन्यत्नं कुर्वन्ति दर्शने || १-१०-७<br>
ऋषेः पुत्रस्य धीरस्य नित्यमाश्रमवासिनः |

पितुः स नित्यसंतुष्टो नातिचक्राम चाश्रमात् || १-१०-८<br>
न तेन जन्मप्रभृति दृष्टपूर्वं तपस्विना |<br>
स्त्री वा पुमान्वा यच्चान्यत्सत्त्वं नगरराष्ट्रजम् || १-१०-९

ततः कदाचित्तं देशमाजगाम यदृच्छया |<br>
विभाण्डकसुतस्तत्र ताश्चापश्यद्वरांगनाः || १-१०-१०

ताश्चित्रवेषाः प्रमदा गायंत्यो मधुरस्वरम् |<br>
ऋषिपुत्रमुपागम्य सर्वा वचनमब्रुवन् || १-१०-११

कस्त्वं किं वर्तसे ब्रह्मन् ज्ञातुमिच्छामहे वयम् |<br>
एकस्त्वं विजने घोरे वने चरसि शंस नः || १-१०-१२

अदृष्टरूपास्तास्तेन काम्यरूपा वने स्त्रियः |<br>
हार्दात्तस्य मतिर्जाता ह्याख्यातुं पितरं स्वकम् || १-१०-१३

पिता विभाण्डकोऽस्माकं तस्याहं सुत औरसः |<br>
ऋष्यशृङ्ग इति ख्यातं नामकर्म च मे भुवि || १-१०-१४

इहाश्रमपदोऽस्माकं समीपे शुभदर्शनाः |<br>
करिष्ये वोऽत्र पूजां वै सर्वेषां विधिपूर्वकम् || १-१०-१५

ऋषिपुत्रवचः श्रुत्वा सर्वासां मतिरास वै |<br>
तदाश्रमपदं द्रष्टुं जग्मुः सर्वास्ततोऽङ्गनाः || १-१०-१६

गतानां तु ततः पूजां ऋषिपुत्रश्चकार ह |<br>
इदमर्घ्यमिदं पाद्यमिदं मूलं फलं च नः || १-१०-१७

प्रतिगृह्य तु तां पूजां सर्वा एव समुत्सुकाः |<br>
ऋषेर्भीताश्च शीघ्रं तु गमनाय मतिं दधुः || १-१०-१८

अस्माकमपि मुख्यानि फलानीमानि वै द्विज |<br>
गृहाण विप्र भद्रं ते भक्षयस्व च मा चिरम् || १-१०-१९

ततस्तास्तं समालिंग्य सर्वा हर्षसमन्विताः |<br>
मोदकान्प्रददुस्तस्मै भक्ष्यांश्च विविधान् शुभान् || १-१०-२०

तानि चास्वाद्य तेजस्वी फलानीति स्म मन्यते |<br>
अनास्वादितपूर्वाणि वने नित्यनिवासिनाम् || १-१०-२१

आपृच्छ्य च तदा विप्रं व्रतचर्यां निवेद्य च |<br>
गच्छन्ति स्मापदेशात्ताः भीतास्तस्य पितुः स्त्रियः || १-१०-२२

गतासु तासु सर्वासु काश्यपस्यात्मजो द्विजः |<br>
अस्वस्थहृदयश्चासीद् दुःखाच्च परिवर्तते || १-१०-२३

ततोऽपरेद्युस्तं देशमाजगाम स वीर्यवान् |<br>
विभाण्डकसुतः श्रीमान्मनसा चिन्तयन्मुहुः || १-१०-२४<br>
मनोज्ञा यत्र ता दृष्टा वारमुख्याः स्वलंकृताः |

दृष्टैव च ततो विप्रमायान्तं हृष्टमानसाः || १-१०-२५<br>
उपसृत्य ततः सर्वास्तास्तमूचुरिदं वचः |<br>
एह्याश्रमपदं सौम्य ह्यस्माकमिति चाब्रुवन् || १-१०-२६

चित्राण्यत्र बहूनि स्युर्मूलानि च फलनि च |<br>
तत्राप्येष विशेषेण विधिर्हि भविता ध्रुवम् || १-१०-२७

श्रुत्वा तु वचनं तासां सर्वासां हृदयङ्गमम् |<br>
गमनाय मतिं चक्रे तं च निन्युस्तदा स्त्रियः || १-१०-२८

तत्र चानीयमाने तु विप्रे तस्मिन्महात्मनि |<br>
ववर्ष सहसा देवो जगत्प्रह्लादयंस्तदा || १-१०-२९

वर्षेणैवागतं विप्रं विषयं स्वं नराधिपः |<br>
प्रत्युद्गम्य मुनिं प्रह्वः शिरसा च महीं गतः || १-१०-३०<br>
अर्घ्यं च प्रददौ तस्मै न्यायतः सुसमाहितः |<br>
वव्रे प्रसादं विप्रेन्द्रान्मा विप्रं मन्युराविशेत् || १-१०-३१

अन्तःपुरं प्रविश्यास्मै कन्यां दत्त्वा यथाविधि |<br>
शांतां शान्तेन मनसा राजा हर्षमवाप सः || १-१०-३२

एवं स न्यवसत्तत्र सर्वकामैः सुपूजितः |<br>
ऋष्यशृङ्गो महातेजाः शन्तया सह भार्यया || १-१०-३३
undefined
undefined
undefined

ततो नारायणो विष्णुः नियुक्तः सुरसत्तमैः |<br>
जानन्नपि सुरानेवं श्लक्ष्णं वचनमब्रवीत् || १-१६-१

उपायः को वधे तस्य राक्षसाधिपतेः सुराः |<br>
यमहं तं समास्थाय निहन्यामृषिकण्टकम् || १-१६-२

एवमुक्ताः सुराः सर्वे प्रत्यूचुर्विष्णुमव्ययम् |<br>
मानुषं रूपमास्थाय रावणं जहि संयुगे || १-१६-३

स हि तेपे तपस्तीव्रं दीर्घकालमरिंदम |<br>
येन तुष्टोऽभवद्ब्रह्मा लोककृल्लोकपूर्वजः || १-१६-४
 	<audio controls="" preload="none"> 		<source src="./media/B16 (6b,7).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (8).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (9).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (10).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (11).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (12).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (13).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (14,15).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (16).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (17).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (18).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (19).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (20).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (21).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (22).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (23).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (24).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (25).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (26).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (27,28,29).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (30).mp3" type="audio/mpeg">     </audio> 
 	<audio controls="" preload="none"> 		<source src="./media/B16 (31).mp3" type="audio/mpeg">     </audio> 
 	<audio controls="" preload="none"> 		<source src="./media/B16 32mp3" type="audio/mpeg">     </audio> 

इति श्री वाल्मीकिरामायणे आदिकाव्ये बालकाण्डे षोडशः सर्गः ||
undefined
undefined
undefined

            तां कथां कौशिको रामे निवेद्य मधुराक्षरम् |<br>
			पुन रेवापरं वाक्यं काकुत्स्थमिदमब्रवीत् || १-३८-१

			अयोध्याधिपतिर्वीरः पूर्वमासीन्नराधिपः |<br>
			सगरो नाम धर्मात्मा प्रजाकामः स चाप्रजः || १-३८-२

			वैदर्भदुहिता राम केशिनी नाम नामतः |<br>
			ज्येष्ठा सगरपत्नी सा धर्मिष्ठा सत्यवादिनी || १-३८-३

			अरिष्ठनेमिदुहिता सुपर्णभगिनी तु सा |<br>
			द्वितीया सगरस्यासीत् पत्नी सुमतिसंज्ञिता || १-३८-४

			ताभ्यां सह महाराजा पत्नीभ्याम् तप्तवांस्तपः |<br>
			हिमवंतं समासाद्य भृगुप्रस्रवणे गिरौ || १-३८-५

			अथ वर्षशते पूर्णे तपसाराधितो मुनिः |<br>
			सगराय वरं प्रादाद् भृगुः सत्यवतां वरः || १-३८-६

			अपत्यलाभः सुमहान् भविष्यति तवानघ |<br>
			कीर्तिं चाप्रतिमां लोके प्राप्स्यसे पुरुषर्षभ || १-३८-७

			एका जनयिता तात पुत्रं वंशकरं तव |<br>
			षष्टिं पुत्रसहस्राणि ह्यपरा जनयिष्यति || १-३८-८

			भाषमाणं महात्मानं राजपुत्र्यौ प्रसाद्य तम् |<br>
			ऊचतुः परमप्रीते कृतांजलिपुटे तदा || १-३८-९

			एकः कस्याः सुतो ब्रह्मन् का बहून् जनयिष्यति |<br>
			श्रोतुमिच्छावहे ब्रह्मन् सत्यमस्तु वचस्तव || १-३८-१०

			तयोस्तद्वचनं श्रुत्वा भृगुः परमधार्मिकः |<br>
			उवाच परमां वाणीं स्वच्छन्दोऽत्र विधीयताम् || १-३८-११

			एको वंशकरो वास्तु बहवो वा महाबलाः |<br>
			कीर्तिमन्तो महोत्साहाः का वा कं वरमिच्छति || १-३८-१२

			मुनेस्तु वचनं श्रुत्वा केशिनी रघुनंदन |<br>
			पुत्रं वंशकरं राम जग्राह नृपसंनिधौ || १-३८-१३

			षष्टिं पुत्रसहस्राणि सुपर्णभगिनी तदा |<br>
			महोत्साहान् कीर्तिमतो जग्राह सुमतिः सुतान् || १-३८-१४

			प्रदक्षिणमृषिं कृत्वा शिरसाभिप्रणम्य च |<br>
			जगाम स्वपुरं राजा सभार्या रघुनन्दन || १-३८-१५

			अथ काले गते तस्मिन् ज्येष्ठा पुत्रं व्यजायत |<br>
			असमंज इति ख्यातं केशिनी सगरात्मजम् || १-३८-१६

			सुमतिस्तु नरव्याघ्र गर्भतुंबं व्यजायत |<br>
			षष्टिः पुत्रसहस्राणि तुंबभेदाद्विनिःसृताः || १-३८-१७

			घृतपूर्णेषु कुंभेषु धात्र्यस्तान् समवर्धयन् |<br>
			कालेन महता सर्वे यौवनं प्रतिपेदिरे || १-३८-१८

			अथ दीर्घेण कालेन रूपयौवनशालिनः |<br>
			षष्टिः पुत्रसहस्राणि सगरस्याभवंस्तदा || १-३८-१९

			स च ज्येष्ठो नरश्रेष्ठ सगरस्यात्मसंभवः |<br>
			बालान् गृहीत्वा तु जले सरय्वा रघुनंदन || १-३८-२०<br>
			प्रक्षिप्य प्रहसन् नित्यं मज्जतस्तान् निरीक्ष्य वै |

			एवं पापसमाचारः सज्जनप्रतिबाधकः || १-३८-२१<br>
			पौराणामहिते युक्तः पित्रा निर्वासितः पुरात् |

			तस्य पुत्रोंऽशुमान्नाम असमंजस्य वीर्यवान् || १-३८-२२<br>
			सम्मतः सर्वलोकस्य सर्वस्यापि प्रियंवदः |

			ततः कालेन महता मतिः समभिजायत || १-३८-२३<br>
			सगरस्य नरश्रेष्ठ यजेयमिति निश्चिता |

			स कृत्वा निश्चयं राजा सोपाध्यायगणस्तदा |<br>
			यज्ञकर्मणि वेदज्ञो यष्टुं समुपचक्रमे || १-३८-२४
undefined
undefined
undefined

 अथ रात्र्यां व्यतीतायां विश्वामित्रो महामुनिः |<br>
 
  आपृच्छ्य तौ च राजानौ जगामोत्तरपर्वतम् || १-७४-१

 विश्वामित्रो गते राजा वैदेहं मिथिलाधिपम् |<br>
 
  आपृष्ट्वैव जगामाशु राजा दशरथः पुरीम् || १-७४-२

 अथ राजा विदेहानां ददौ कन्याधनं बहु |<br>
 गवां शतसहस्राणि बहूनि मिथिलेश्वरः || १-७४-३<br>
  कंबलानां च मुख्यानां क्षौमान् कोट्यंबराणि च |<br>
  हस्त्यश्वरथपादातं दिव्यरूपं स्वलंकृतम् || १-७४-४<br>
  ददौ कन्याशतं तासां दासीदासमनुत्तमम् |

 हिरण्यस्य सुवर्णस्य मुक्तानां विद्रुमस्य च || १-७४-५<br>
 
  ददौ राजा सुसंहृष्टः कन्याधनमनुत्तमम् |

 दत्त्वा बहुविधं राजा समनुज्ञाप्य पार्थिवम् || १-७४-६<br>
 
  प्रविवेश स्वनिलयं मिथिलां मिथिलेश्वरः |

 राजाप्ययोध्याधिपतिः सह पुत्रैर्महात्मभिः || १-७४-७<br>
 
  ऋषीन् सर्वान् पुरस्कृत्य जगाम सबलानुगः |

 गच्छन्तं तु नरव्याघ्रं सर्षिसंघं सराघवम् || १-७४-८<br>
 
  घोरास्तु पक्षिणो वाचो व्याहरन्ति समंततः |

 भौमाश्चैव मृगाः सर्वे गच्छन्ति स्म प्रदक्षिणम् || १-७४-९<br>
 
  तान् दृष्ट्वा राजशार्दूलो वसिष्ठं पर्यपृच्छत |

 असौम्याः पक्षिणो घोरा मृगाश्चापि प्रदक्षिणाः || १-७४-१०<br>
 
  किमिदं हृदयोत्कंपि मनो मम विषीदति |

 राज्ञो दशरथस्यैतत् श्रुत्वा वाक्यं महानृषिः || १-७४-११<br>
 
  उवाच मधुरां वाणीं श्रूयतामस्य यत्फलम् |

 उपस्थितं भयं घोरं दिव्यं पक्षिमुखाच्च्युतम् || १-७४-१२<br>
 
  मृगाः प्रशमयन्त्येते संतापः त्यज्यतामयम् |

 तेषां संवदतां तत्र वायुः प्रादुर्बभूव ह || १-७४-१३<br>
 
  कंपयन् मेदिनीं सर्वां पातयंश्च महाद्रुमान् |

 तमसा संवृतः सूर्यः सर्वे न वेदिषुर्दिशः || १-७४-१४<br>
 
  भस्मना चावृतं सर्वं सम्मूढमिव तद्बलम् |

 वसिष्ठ ऋषयचान्ये राजा च ससुतस्तदा || १-७४-१५<br>
 
  ससंज्ञा इव तत्रासन् सर्वमन्यद्विचेतनम् |

 तस्मिंस्तमसि घोरे तु भस्मच्छन्नेव सा चमूः || १-७४-१६<br>
 
  ददर्श भीमसंकाशं जटामण्डलधारिणम् |<br>
  भार्गवं जामदग्न्यं तं राजा राजविमर्दनम् || १-७४-१७<br>
  कैलासमिव दुर्धर्षं कालाग्निमिव दुःसहम् |<br>
  ज्वलंतमिव तेजोभिः दुर्निरीक्ष्यं पृथग्जनैः || १-७४-१८<br>
  स्कन्धे चासज्य परशुं धनुर्विद्युद्गणोपमम् |<br>
  प्रगृह्य शरमुग्रं च त्रिपुरघ्नं यथा शिवम् || १-७४-१९

तं दृष्ट्वा भीमसंकाशं ज्वलंतमिव पावकम् |<br>
 
  वसिष्ठप्रमुखा विप्रा जपहोमपरायणाः || १-७४-२०<br>
  संगता मुनयः सर्वे संजजल्पुरथो मिथः |

 कच्चित् पितृवधामर्षी क्षत्र ं नोत्सादयिष्यति || १-७४-२१<br>
 
  पूर्वं क्षत्रवधं कृत्वा गतमन्युर्गतज्वरः |<br>
  क्षत्रस्योत्सादनं भूयो न खल्वस्य चिकीर्षितम् || १-७४-२२

 एवमुक्त्वार्घ्यमादाय भार्गवं भीमदर्शनम् |<br>
 
  ऋषयो राम रामेति मधुरं वाक्यमब्रुवन् || १-७४-२३

 प्रतिगृह्य तु तां पूजामृषिदत्तां प्रतापवान् |<br>
 
  रामं दाशरथिं रामो जामदग्न्योऽभ्यभाषत || १-७४-२४
undefined
undefined
undefined

एवं ब्रुवाणं जनकः प्रत्युवाच कृतांजलिः |<br>
श्रोतुमर्हसि भद्रं ते कुलं नः परिकीर्तितम् || १-७१-१

प्रदाने हि मुनिश्रेष्ठ कुलं निरवशेषतः |<br>
वक्तव्यं कुलजातेन तन्निबोध महामुने || १-७१-२

राजाभूत् त्रिषु लोकेषु विश्रुतः स्वेन कर्मणा |<br>
निमिः परमधर्मात्मा सर्वसत्त्ववतां वरः || १-७१-३

तस्य पुत्रो मिथिर्नाम जनको मिथिपुत्रकः |<br>
प्रथमो जनको नाम जनकादप्युदावसुः || १-७१-४

उदावसोस्तु धर्मात्मा जातो वै नन्दिवर्धनः |<br>
नन्दिवर्धनपुत्रस्तु सुकेतुर्नाम नामतः || १-७१-५

सुकेतोरपि धर्मात्मा देवरातो महाबलः |<br>
देवरातस्य राजर्षेर्बृहद्रथ इति स्मृतः || १-७१-६

बृहद्रथस्य शूरोऽभून्महावीरः प्रतापवान् |<br>
महावीरस्य धृतिमान् सुधृतिः सत्यविक्रमः || १-७१-७

सुधृतेरपि धर्मात्मा धृष्टकेतुः सुधार्मिकः |<br>
धृष्टकेतोश्च राजर्षेर्हर्यश्व इति विश्रुतः || १-७१-८

हर्यश्वस्य मरुः पुत्रो मरोः पुत्रः प्रतीन्धकः |<br>
प्रतीन्धकस्य धर्मात्मा राजा कीर्तिरथः सुतः || १-७१-९

पुत्रः कीर्तिरथस्यापि देवमीढ इति स्मृतः |<br>
देवमीढस्य विबुधो विबुधस्य महीध्रकः || १-७१-१०

महीध्रकसुतो राजा कीर्तिरातो महाबलः |<br>
कीर्तिरातस्य राजर्षेर्महारोमा व्यजायत || १-७१-११

महारोम्णस्तु धर्मात्मा स्वर्णरोमा व्यजायत |<br>
स्वर्णरोम्णस्तु राजर्षेर्ह्रस्वरोमा व्यजायत || १-७१-१२

तस्य पुत्रद्वयं जज्ञे धर्मज्ञस्य महात्मनः |<br>
ज्येष्ठोऽहमनुजो भ्राता मम वीरः कुशध्वजः || १-७१-१३

मां तु ज्येष्ठं पिता राज्ये सोऽभिषिच्य नराधिपः |<br>
कुशध्वजं समावेश्य भारं मयि वनं गतः|| १-७१-१४

वृद्धे पितरि स्वर्याते धर्मेण धुरमावहम् |<br>
भ्रातरं देवसंकाशं स्नेहात् पश्यन् कुशध्वजम् || १-७१-१५

कस्यचित्त्वथ कालस्य सांकाश्यादगमत्पुरात् |<br>
सुधन्वा वीर्यवान् राजा मिथिलामवरोधकः || १-७१-१६

स च मे प्रेषयामास शैवं धनुरनुत्तमम् |<br>
सीता कन्या च पद्माक्षी मह्यं वै दीयतामिति || १-७१-१७

तस्याप्रदानाद्ब्रह्मर्षे युद्धमासीन्मया सह |<br>
स हतोऽभिमुखो राजा सुधन्वा तु मया रणे || १-७१-१८

निहत्य तं मुनिश्रेष्ठ सुधन्वानं नराधिपम् |<br>
सांकाश्ये भ्रातरं शूरमभ्यषिंचं कुशध्वजम् || १-७१-१९

कनीयानेष मे भ्राता अहं ज्येष्ठो महामुने |<br>
ददामि परमप्रीतो वध्वौ ते मुनिपुंगव || १-७१-२०<br>
सीतां रामाय भद्रं ते ऊर्मिलां लक्ष्मणाय वै |
 	<audio controls="" preload="none">	<source src="./media/B71 (51).mp3" type="audio/mpeg"> 	</audio> 
 	<audio controls="" preload="none">	<source src="./media/B71 (51).mp3" type="audio/mpeg"> 	</audio> 

इति वाल्मीकिरामायणे आदिकाव्ये बालकाण्डे एकसप्ततितमः सर्गः
undefined
undefined
undefined

 जनकस्य वचः श्रुत्वा विश्वामित्रो महामुनिः |<br>
 
  धनुर्दर्शय रामाय इति होवाच पार्थिवम् || १-६७-१

 ततः स राजा जनकः सचिवान् व्यादिदेश ह |<br>
 
  धनुरानीयतां दिव्यं गन्धमाल्यानुलेपितम् || १-६७-२

 जनकेन समादिष्ठाः सचिवाः प्राविशन् पुरम् |<br>
 
  तद्धनुः पुरतः कृत्वा निर्जग्मुरमितौजसः || १-६७-३<br>
  नृणां शतानि पंचाशद्व्यायतानां महात्मनाम् |<br>
  मंजूषामष्टचक्रां तां समूहुस्ते कथंचन || १-६७-४

 तामादाय तु मंजूषामायसीं यत्र तद्धनुः |<br>
 
  सुरोपमं ते जनकमूचुर्नृपतिमन्त्रिणः || १-६७-५

 इदं धनुर्वरं राजन् पूजितं सर्वराजभिः |<br>
 
  मिथिलाधिप राजेन्द्र दर्शनीयं यदिच्छसि || १-६७-६

 तेषां नृपो वचः श्रुत्वा कृताञ्जलिरभाषत |<br>
 
  विश्वामित्रं महात्मानं तावुभौ रामलक्ष्मणौ || १-६७-७

 इदं धनुर्वरं ब्रह्मन् जनकैरभिपूजितम् |<br>
 
  राजभिश्च महावीर्यैरशक्तैः पूरितं तदा || १-६७-८

नैतत् सुरगणाः सर्वे सासुरा न च राक्षसाः |<br>
 
  गंधर्वयक्षप्रवराः सकिन्नरमहोरगाः || १-६७-९<br>
  क्व गतिर्मानुषाणां च धनुषोऽस्य प्रपूरणे |<br>
  आरोपणे समायोगे वेपने तोलनेऽपि वा || १-६७-१०

 तदेतद्धनुषां श्रेष्ठमानीतं मुनिपुंगव |<br>
 
  दर्शयैतन्महाभाग अनयो राजपुत्रयोः || १-६७-११

 विश्वामित्रः सरामस्तु श्रुत्वा जनकभाषितम् |<br>
 
  वत्स राम धनुः पश्य इति राघवमब्रवीत् || १-६७-१२

 महर्षेर्वचनाद्रामो यत्र तिष्ठति तद्धनुः |<br>
 
  मंजूषां तामपावृत्य दृष्ट्वा धनुरथाब्रवीत् || १-६७-१३

 इदं धनुर्वरं ब्रह्मन् संस्पृशामीह पाणिना |<br>
 
  यत्नवांश्च भविष्यामि तोलने पूरणेऽपि वा || १-६७-१४

 बाढमित्येव तं राजा मुनिश्च समभाषत |<br>
 
  लीलया स धनुर्मध्ये जग्राह वचनान्मुनेः || १-६७-१५

 पश्यतां नृसहस्राणां बहूनां रघुनंदनः |<br>
 
  आरोपयत्स धर्मात्मा सलीलमिव तद्धनुः || १-६७-१६

 आरोपयित्वा मौर्वीं च पूरयामास वीर्यवान् |<br>
 
  तद्बभंज धनुर्मध्ये नरश्रेष्ठो महायशाः || १-६७-१७

 तस्य शब्दो महानासीन्निर्घातसमनिःस्वनः |<br>
 
  भूमिकंपश्च सुमहान् पर्वतस्येव दीर्यतः || १-६७-१८

 निपेतुश्च नराः सर्वे तेन शब्देन मोहिताः |<br>
 
  व्रजयित्वा मुनिवरं राजानं तौ च राघवौ || १-६७-१९

 प्रत्याश्वस्तो जने तस्मिन् राजा विगतसाध्वसः |<br>
 
  उवाच प्रांजलिर्वाक्यं वाक्यज्ञो मुनिपुंगवम् || १-६७-२०

 भगवन् दृष्टवीर्यो मे रामो दशरथात्मजः |<br>
 
  अत्यद्भुतमचिन्त्यं चातर्कितमिदं मया || १-६७-२१

 जनकानां कुले कीर्तिमाहरिष्यति मे सुता |<br>
 
  सीता भर्तारमासाद्य रामं दशरथात्मजम् || १-६७-२२

 मम सत्या प्रतिज्ञा सा वीर्यशुल्केति कौशिक |<br>
 
  सीता प्राणैर्बहुमता देया रामाय मे सुता || १-६७-२३

 भवतोऽनुमते ब्रह्मन् शीघ्रं गच्छंतु मंत्रिणः |<br>
 
  मम कौशिक भद्रं ते अयोध्यां त्वरिता रथैः || १-६७-२४

 राजानं प्रश्रितैर्वाक्यैरानयंतु पुरं मम |<br>
 
  प्रदानं वीर्यशुक्लायाः कथयंतु च सर्वशः || १-६७-२५

 मुनिगुप्तौ च काकुत्स्थौ कथयंतु नृपाय वै |<br>
 
  प्रीतियुक्तं तु राजानमानयंतु सुशीघ्रगाः || १-६७-२६

 कौशिकश्च तथेत्याह राजा चाभाष्य मंत्रिणः |<br>
 
  अयोध्यां प्रेषयामास धर्मात्मा कृतशासनान् |<br>
  यथावृत्तं समाख्यातुमानेतुं च नृपं तथा || १-६७-२७
undefined
undefined
undefined

			विश्वामित्रवचः श्रुत्वा कथान्ते रघुनंदन |<br>
			उवाच परमप्रीतो मुनिं दीप्तमिवानलम् || १-३९-१

			श्रोतुमिच्छामि भद्रं ते विस्तरेण कथामिमाम् |<br>
			पूर्वजो मे कथं ब्रह्मन् यज्ञं वै समुपाहरत् || १-३९-२

			तस्य तद्वचनं श्रुत्वा कौतूहलसमन्वितः |<br>
			विश्वामित्रस्तु काकुत्स्थमुवाच प्रहसन्निव || १-३९-३<br>
			श्रूयतां विस्तरो राम सगरस्य महात्मनः |

			शंकरश्वशुरो नाम हिमवानिति विश्रुतः || १-३९-४<br>
			विंध्यपर्वतमासाद्य निरीक्षेते परस्परम् |

			तयोर्मध्ये प्रवृत्तोऽभूद्यज्ञः स पुरुषोत्तम|| १-३९-५<br>
			स हि देशो नरव्याघ्र प्रशस्तो यज्ञकर्मणि|

			तस्याश्वचर्यां काकुत्स्थ दृढधन्वा महारथः || १-३९-६<br>
			अंशुमानकरोत्तात सगरस्य मते स्थितः |

			तस्य पर्वणि तं यज्ञं यजमानस्य वासवः || १-३९-७<br>
			राक्षसीं तनुमास्थाय यज्ञीयाश्वमपाहरत् |

			ह्रियमाणे तु काकुत्स्थ तस्मिन्नश्वे महात्मनः ||१-३९-८<br>
			उपाध्यायगणाः सर्वे यजमानमथाब्रुवन् |

			अयं पर्वणि वेगेन यज्ञियाश्वोऽपनीयते ||१-३९-९<br>
			हर्तारं जहि काकुत्स्थ हयश्चैवोपनीयताम् |

			यज्ञश्च्छिद्रं भवत्येतत्सर्वेषामशिवाय नः || १-३९-१०<br>
			तत्तथा क्रियतां राजन् यज्ञोऽच्छिद्रः क्रतुर्भवेत् |

			सोऽपाध्यायवचः श्रुत्वा तस्मिन्सदसि पार्थिवः ||१-३९-११<br>
			षष्टिं पुत्रसहस्राणि वाक्यमेतदुवाच ह |

			गतिं पुत्रा न पश्यामि रक्षसां पुरुषर्षभाः ||१-३९-१२<br>
			मंत्रपूतैर्महाभागैरास्थितो हि महाक्रतुः |

			तद्गच्छत विचिन्वध्वं पुत्रका भद्रमस्तु वः ||१-३९-१३<br>
			समुद्रमालिनीं सर्वां पृथिवीमनुगच्छत |

			एकैकं योजनं पुत्रा विस्तारमभिगच्छत || १-३९-१४<br>
			यावत्तुरगसंदर्शस्तावत्खनत मेदिनीम् |<br>
			तमेव हयहर्तारं मार्गमाणा ममाज्ञया ||१-३९-१५

			दीक्षितः पौत्रसहितः सोपाध्यायगणस्त्वहम् |<br>
			इह स्थास्यामि भद्रं वो यावत्तुरगदर्शनम् ||१-३९-१६

			ते सर्वे हृष्टमनसो राजपुत्रा महाबलाः |<br>
			जग्मुर्महीतलं राम पितुर्वचनयंत्रिताः ||१-३९-१७

			गत्वा तु पृथिवीं सर्वमदृष्टा तं महबलाः |<br>
			योजनायामविस्तारमेकैको धरणीतलम् |<br>
			बिभिदुः पुरुषव्याघ्र वज्रस्पर्शसमैर्भुजैः ||१-३९-१८

			शूलैरशनिकल्पैश्च हलैश्चापि सुदारुणैः |<br>
			भिद्यमाना वसुमती ननाद रघुनंदन ||१-३९-१९

			नागानां वध्यमानानामसुराणां च राघव |<br>
			राक्षसानां च दुर्धर्षः सत्त्वानां निनदोऽभवत् ||१-३९-२०

			योजनानां सहस्राणि षष्टिं तु रघुनंदन |<br>
			बिभिदुर्धरणीं राम रसातलमनुत्तमम् ||१-३९-२१

			एवं पर्वतसंबाधं जम्बूद्वीपं नृपात्मजाः |<br>
			खनन्तो नृपशार्दूल सर्वतः परिचक्रमुः ||१-३९-२२

			ततो देवाः सगंधर्वाः सासुराः सहपन्नगाः |<br>
			संभ्रांतमनसः सर्वे पितामहमुपागमन् ||१-३९-२३

			ते प्रसाद्य महात्मानं विषण्णवदनास्तदा |<br>
			ऊचुः परमसंत्रस्ताः पितामहमिदं वचः ||१-३९-२४

			भगवन् पृथिवी सर्वा खन्यते सगरात्मजैः |<br>
			बहवश्च महात्मानो वध्यन्ते जलचारिणः ||१-३९-२५

			अयं यज्ञ हरोऽस्माकमनेनाश्वोऽपनीयते |<br>
			इति ते सर्वभूतानि हिंसन्ति सगरात्मजाः ||१-३९-२६
undefined
undefined
undefined

तपोबलहतान् ज्ञात्वा वासिष्ठान् समहोदयान् |<br>ऋषिमध्ये महातेजा विश्वामित्रोऽभ्यभाषत || १-६०-१

अयमिक्ष्वाकुदायादस्त्रिशंकुरिति विश्रुतः |<br>धर्मिष्ठश्च वदान्यश्च मां चैव शरणं गतः || १-६०-२<br>
स्वेनानेन शरीरेण देवलोकजिगीषया |

यथायं स्वशरीरेण देवलोकं गमिष्यति || १-६०-३<br>तथा प्रवर्त्यतां यज्ञो भवद्भिश्च मया सह |

विश्वामित्रवचः श्रुत्वा सर्व एव महर्षयः || १-६०-४<br>ऊचुः समेताः सहसा धर्मज्ञा धर्मसंहितम् |

अयं कुशिकदायादो मुनिः परमकोपनः || १-६०-५<br>यदाह वचनं सम्यगेतत् कार्यं न संशयः |<br>अग्निकल्पो 
हि भगवान् शापं दास्यति रोषितः || १-६०-६

तस्मात् प्रवर्त्यतां यज्ञः सशरीरो यथा दिवम् |<br>गच्छेदिक्ष्वाकुदायादो विश्वामित्रस्य तेजसा || 
१-६०-७<br>ततः प्रवर्त्यतां यज्ञः सर्वे समधितिष्ठत |

एवमुक्त्वा महर्षयः संजह्रुस्ताः क्रियास्तदा || १-६०-८<br>याजकश्च महातेजा विश्वामित्रोऽभवत् क्रतौ 
|

ऋत्विजश्चानुपूर्व्येण मंत्रवन्मंत्रकोविदाः || १-६०-९<br>चक्रुः सर्वाणि कर्माणि यथाकल्पं यथाविधि 
|

ततः कालेन महता विश्वामित्रो महातपाः || १-६०-१०<br>चकारावाहनं तत्र भागार्थं सर्वदेवताः |

नाभ्यागमंस्तदा भागार्थं सर्वदेवताः || १-६०-११<br>ततः कोपसमाविष्टो विश्वमित्रो महामुनिः |<br>
स्रुवमुद्यम्य सक्रोधस्त्रिशंकुमिदमब्रवीत् || १-६०-१२

पश्य मे तपसो वीर्यं स्वार्जितस्य नरेश्वर |<br>एष त्वां स्वशरीरेण नयामि स्वर्गमोजसा || १-६०-१३<br>
दुष्प्रापं स्वशरीरेण दिवं गच्छ नराधिप |

स्वार्जितं किंचिदप्यस्ति मया हि तपसः फलम् || १-६०-१४<br>राजन् त्वं तेजसा तस्य सशरीरो दिवं व्रज 
|

उक्तवाक्ये मुनौ तस्मिन् सशरीरो नरेश्वरः || १-६०-१५<br>दिवं जगाम काकुत्स्थ मुनीनां पश्यतां तदा 
|

स्वर्गलोकं गतं दृष्ट्वा त्रिशंकुं पाकशासनः || १-६०-१६<br>सह सर्वैः सुरगणैरिदं वचनमब्रवीत् 
|

त्रिशंको गच्छ भूयस्त्वं नासि स्वर्गकृतालयः || १-६०-१७<br>गुरुशापहतो मूढ पतभूमिमवाग् शिराः 
|

एवमुक्तो महेन्द्रेण त्रिशंकुरपतत् पुनः || १-६०-१८<br>विक्रोशमानस्त्राहीति विश्वामित्रं तपोधनम् 
|

तच्छ्रुत्वा वचनं तस्य क्रोशमानस्य कौशिकः || १-६०-१९<br>रोषमाहारयत्तीव्रं तिष्ठ तिष्ठेति चाब्रवीत् 
|

ऋषिमध्ये स तेजस्वी प्रजापतिरिवापरः || १-६०-२०<br>सृजन् दक्षिणमार्गस्थान् सप्तर्षीनपरान् पुनः 
|<br>नक्षत्रमालामपरामसृजत् क्रोधमूर्च्छितः || १-६०-२१<br>दक्षिणां दिशमास्थाय मुनिमध्ये महायशाः 
|

सृष्ट्वा नक्षत्रवंशं च क्रोधेन कलुषीकृतः || १-६०-२२<br>अन्यमिन्द्रं करिष्यामि लोको वा स्यादनिंद्रकः 
|<br>दैवतान्यपि स क्रोधात् स्रष्टुं समुपचक्रमे || १-६०-२३

ततः परमसंभ्रान्ताः सर्षिसंघाः सुरासुराः |<br>विश्वामित्रं महात्मानमूचुः सानुनयं वचः || १-६०-२४

अयं राजा महाभाग गुरुशापपरिक्षतः |<br>सशरीरो दिवं यातुं नार्हत्येव तपोधन || १-६०-२५

तेषां तद्वचनं श्रुत्वा देवानां मुनिपुंगवः |<br>अब्रवीत् सुमहद्वाक्यं कौशिकः सर्वदेवताः || १-६०-२६

सशरीरस्य भद्रं वस्त्रिशंकोरस्य भूपतेः |<br>आरोहणं प्रतिज्ञातं नानृतं कर्तुमुत्सहे || १-६०-२७

स्वर्गोऽस्तु सशरीरस्य त्रिशंकोरस्य शाश्वतः |<br>नक्षत्राणि च सर्वाणि मामकानि ध्रुवाण्यथ || १-६०-२८<br>
यावल्लोका धरिष्यन्ति तिष्ठन्त्येतानि सर्वशः |<br>यत्कृतानि सुराः सर्वे तदनुज्ञातुमर्हथ || १-६०-२९

एवमुक्ताः सुराः सर्वे प्रत्यूचुर्मुनिपुंगवम् |<br>एवं भवतु भद्रं ते तिष्ठन्त्वेतानि सर्वशः || १-६०-३०<br>
गगने तान्यनेकानि वैश्वानरपथाद्बहिः |<br>नक्षत्राणि मुनिश्रेष्ठ तेषु ज्योतिषु जाज्वलन् || १-६०-३१<br>
अवाग् शिरास्त्रिशंकुश्च तिष्ठत्वमरसंनिभः |

अनुयास्यन्ति चैतानि ज्यतींषि  नृपसत्तमम् || १-६०-३२<br>कृतार्थं कीर्तिमन्तं च स्वर्गलोकगतं यथा 
|

विश्वामित्रस्तु धर्मात्मा सर्वदेवैरभिष्टुतः || १-६०-३३<br>ऋषिमध्ये महातेजा बाढमित्याह देवताः |

ततो देवा महात्मानो ऋषयश्च तपोधनाः |<br>जग्मुर्यथागतं सर्वे यज्ञस्यान्ते नरोत्तम || १-६०-३४
undefined
undefined
undefined

			तस्यां पुर्यामयोध्यायां वेदवित्सर्वसंग्रहः |<br>
			दीर्घदर्शी महातेजाः पौरजानपदप्रियः || १-६-१<br>
			इक्ष्वाकूणामतिरथो यज्वा धर्मपरो वशी |<br>
			महर्षिकल्पो राजर्षिः त्रिषु लोकेषु विश्रुतः || १-६-२<br>
			बलवान्निहतामित्रो मित्रवान्विजितेन्द्रियः |<br>
			धनैश्च संचयैश्चान्यैः शक्रवैश्रवणोपमः || १-६-३<br>
			यथा मनुर्महातेजा लोकस्य परिरक्षिता |<br>
			तथा दशरथो राजा लोकस्य परिरक्षिता || १-६-४

			तेन सत्याभिसंधेन त्रिवर्गमनुतिष्ठता |<br>
			पालिता सा पुरी श्रेष्ठा इन्द्रेणेवामरावती || १-६-५

			तस्मिन्पुरवरे हृष्टा धर्मात्मानो बहुश्रुताः |<br>
			नरास्तुष्टा धनैः स्वैः स्वैरलुब्धाः सत्यवादिनः ||१-६-६

			नाल्पसंनिचयः कश्चिदासीत्तस्मिन्पुरोत्तमे |<br>
			कुटुंबी यो ह्यसिद्धार्थोऽगवाश्वधनधान्यवान् || १-६-७

			कामी वा न कदर्यो वा नृशंसः पुरुषः क्वचित् |<br>
			द्रष्टुं शक्यमयोध्यायां नाविद्वान्न च नास्तिकः || १-६-८

			सर्वे नराश्च नार्यश्च धर्मशीलाः सुसंयताः |<br>
			उदिताः शीलवृत्ताभ्यां महर्षय इवामलाः || १-६-९

			नाकुण्डली नामुकुटी नास्रग्वी नाल्पभोगवान् |<br>
			नामृष्टो नानुलिप्ताङ्गो नासुगन्धश्च विद्यते || १-६-१०

			नामृष्टभोजी नादाता नाप्यनङ्गदनिष्कधृक् |<br>
			नाहस्ताभरणो वापि दृश्यते नाप्यनात्मवान् || १-६-११

			नानाहिताग्निर्नायज्वा न क्षुद्रो वा न तस्करः |<br>
			कश्चिदासीदयोध्यायां न चावृत्तो न संकरः || १-६-१२

			स्वकर्मनिरता नित्यं ब्राह्मणा विजितेन्द्रियाः |<br>
			दानाध्यानशीलाश्च संयताश्च प्रतिग्रहे || १-६-१३

			न नास्तिको नानृतको न कश्चिदबहुश्रुतः |<br>
			नासूयको न चाशक्तो नाविद्वान्विद्यते तदा || १-६-१४

			नाषडङ्गविदत्रासीन्नाव्रतो नासहस्रदः |<br>
			न दीनः क्षिप्तचित्तो वा व्यथितो वापि कश्चन ||१-६-१५

			कश्चिन्नरो वा नारी वा नाश्रीमान्नाप्यरूपवान् |<br>
			द्रष्टुं शक्यमयोध्यायां नापि राजन्यभक्तिमान् || १-६-१६

			वर्णेष्वग्र्यचतुर्थेषु देवतातिथिपूजकाः |<br>
			कृतज्ञाश्च वदान्याश्च शूरा विक्रमसंयुताः || १-६-१७

			दीर्घायुषो नराः सर्वे धर्मं सत्यं च संश्रिताः |<br>
			सहिताः पुत्रपौत्रैश्च नित्यं स्त्रीभिः पुरोत्तमे || १-६-१८

			क्षत्रं ब्रह्ममुखं चासीद्वैश्याः क्षत्रमनुव्रताः |<br>
			शूद्राः स्वधर्मनिरतास्त्रीन्वर्णानुपचारिणः || १-६-१९

			सा तेनेक्ष्वाकुनाथेन पुरी सुपरिरक्षिता |<br>
			यथा पुरस्तान्मनुना मानवेन्द्रेण धीमता || १-६-२०

			योधानामग्निकल्पानां पेशलानाममर्षिणाम् |<br>
			संपूर्णा कृतविद्यानां गुहा केसरिणामिव || १-६-२१

			कांभोजविषये जातैर्बाह्लीकैश्च हयोत्तमैः |<br>
			वनायुजैर्नदीजैश्च पूर्णा हरिहयोत्तमैः || १-६-२२

			विंध्यपर्वतजैर्मत्तैः पूर्णा हैमवतैरपि |<br>
			मदान्वितैरतिबलैर्मातङ्गैः पर्वतोपमैः || १-६-२३

			ऐरावतकुलीनैश्च महापद्मकुलैस्तथा |<br>
			अंजनादपि निष्क्रान्तैः वामनादपि च द्विपैः || १-६-२४

			भद्रैर्मन्द्रैर्मृगैश्चैव भद्रमन्द्रमृगैस्तथा |<br>
			भद्रमन्द्रैर्भद्रमृगैर्मृगमन्द्रैश्च सा पुरी |<br>
			नित्यमत्तैः सदा पूर्णा नागैरचलसन्निभैः || १-६-२५

			सा योजने च द्वे भूयः सत्यनामा प्रकाशते |<br>
			यस्यां दशरथो राजा वसन् जगदपालयत् || १-६-२६

			तां पुरीं स महातेजा राजा दशरथो महान् |<br>
			शशास शमितामित्रो नक्षत्राणीव चन्द्रमाः ||१-६-२७

			तां सत्यनामां दृढतोरणार्गलाम्<br>
			गृहैर्विचित्रैरुपशोभितां शिवाम् |<br>
			पुरीमयोध्यां नृसहस्रसंकुलाम्<br>
			शशास वै शक्रसमो महीपतिः || १-६-२८
undefined
undefined
undefined

			स गत्वा सागरं राजा गंगयानुगतस्तदा |<br>
			प्रविवेश तलं भूमेर्यत्र ते भस्मसात्कृताः || १-४४-१

			भस्मन्यथाप्लुते राम गंगायाः सलिलेन वै |<br>
			सर्वलोकप्रभुर्ब्रह्मा राजानमिदमब्रवीत् || १-४४-२

			तारिता नरशार्दूल दिवं याताश्च देववत् |<br>
			षष्टिः पुत्रसहस्राणि सगरस्य महात्मनः || १-४४-३

			सागरस्य जलं लोके यावत् स्थास्यति पार्थिव |<br>
			सगरस्यात्मजाः सर्वे दिवि स्थास्यन्ति देववत् ||१-४४-४

			इयं च दुहिता ज्येष्ठा तव गंगा भविष्यति |<br>
			त्वत्कृतेन च नाम्नाथ लोके स्थास्यति विश्रुता ||१-४४-५

			गंगा त्रिपथगा नाम दिव्या भागीरथीति च |<br>
			त्रीन्पथो भावयन्तीति तस्मत्त्रिपथगा स्मृता || १-४४-६

			पितामहानां सर्वेषां त्वमत्र मनुजाधिप |<br>
			कुरुष्व सलिलं राजन् प्रतिज्ञामपवर्जय || १-४४-७

			पूर्वकेण हि ते राजंस्तेनातियशसा तदा |<br>
			धर्मिणां प्रवरेणाथ नैष प्राप्तो मनोरथः || १-४४-८

			तथैवांशुमता वत्स लोकेऽप्रतिमतेजसा |<br>
			गङ्गां प्रार्थयता नेतुं प्रतिज्ञा नापवर्जिता || १-४४-९

			राजर्षिणा गुणवता महर्षिसमतेजसा |<br>
			मत्तुल्यतपसा चैव क्षत्रधर्मे स्थितेन च || १-४४-१०<br>
			दिलीपेन महाभाग तव पित्रातितेजसा |<br>
			पुनर्न शङ्किता नेतुं गङ्गां प्रार्थयतानघ || १-४४-११

			सा त्वया समतिक्रान्ता प्रतिज्ञा पुरुषर्षभ |<br>
			प्राप्तोऽसि परमं लोके यशः परमसंमतम् || १-४४-१२

			तच्च गंगावतरणं त्वया कृतमरिन्दम |<br>
			अनेन च भवान् प्राप्तो धर्मस्यायतनं महत् || १-४४-१३

			प्लावयस्व त्वमात्मानं नरोत्तम सदोचिते |<br>
			सलिले पुरुषश्रेष्ठ शुचिः पुण्यफलो भव || १-४४-१४

			पितामहानां सर्वेषां कुरुष्व सलिलक्रियाम् |<br>
			स्वस्ति तेऽस्तु गमिष्यामि स्वं लोकं गम्यतां नृप || १-४४-१५

			इत्येवमुक्त्वा देवेशः सर्वलोकपितामहः |<br>
			यथागतं तथागच्छद्देवलोकं महायशाः || १-४४-१६

			भगीरथस्तु राजर्षिः कृत्वा सलिलमुत्तमम् |<br>
			यथाक्रमं यथान्यायं सागराणां महायशाः || १-४४-१७<br>
			कृतोदकः शुची राजा स्वपुरं प्रविवेश ह |<br>
			समृद्धार्थो नरश्रेष्ठ स्वराज्यं प्रशशास ह ||१-४४-१८

			प्रमुमोद च लोकस्तं नृपमासाद्य राघव |<br>
			नष्टशोकः समृद्धार्थो बभूव विगतज्वरः || १-४४-१९

			एष ते राम गंगाया विस्तरोऽभिहितो मया |<br>
			स्वस्ति प्राप्नुहि भद्रं ते संध्याकालोऽतिवर्तते || १-४४-२०

			धन्यं यशस्यमायुष्यं पुत्र्यं स्वर्ग्यमथापि च |<br>
			यः श्रावयति विप्रेषु क्षत्रियेष्वितरेषु च || १-४४-२१<br>
			प्रीयन्ते पितरस्तस्य प्रीयन्ते दैवतानि च |

			इदमाख़्यनमायुष्यं गंगावतरणं शुभम् || १-४४-२२<br>
			यः श्रुणोति च काकुत्स्थ सर्वान् कामानवाप्नुयात् |<br>
			सर्वे पापाः प्रणश्यन्ति आयुः कीर्तिश्च वर्धते || १-४४-२३
undefined
undefined
undefined

शुनःशेपं नरश्रेष्ठ गृहीत्वा तु महायशाः |<br>
व्यश्रामत् पुष्करे राजा मध्याह्ने रघुनंदन || १-६२-१

तस्य विश्रममाणस्य शुनःशेपो महायशाः |<br>
पुष्करं ज्येष्ठमागम्य विश्वामित्रं ददर्श ह || १-६२-२<br>
तप्यन्तमृषिभिः सार्धं मातुलं परमातुरः |

विषण्णवदनो दीनस्तृष्णया च श्रमेण च || १-६२-३<br>
पपाताङ्के मुने राम वाक्यं चेदमुवाच ह |

न मेऽस्ति माता न पिता ज्ञातयो बान्धवाः कुतः || १-६२-४<br>
त्रातुमर्हसि मां सौम्य धर्मेण मुनिपुंगव |

त्राता त्वं हि नरश्रेष्ठ सर्वेषां त्वं हि भावनः || १-६२-५<br>
राजा च कृतकार्यः स्यादहं दीर्घायुरव्ययः |<br>
स्वर्गलोकमुपाश्नीयां तपस्तप्त्वा ह्यनुत्तमम् || १-६२-६

स मे नाथो ह्यनाथस्य भव भव्येन चेतसा |<br>
पितेव पुत्रं धर्मात्मंस्त्रातुमर्हसि किल्बिषात् || १-६२-७

तस्य तद्वचनं श्रुत्वा विश्वामित्रो महातपाः |<br>
सान्त्वयित्वा बहुविधं पुत्रानिदमुवाच ह || १-६२-८

यत्कृते पितरः पुत्रान् जनयन्ति शुभार्थिनः |<br>
परलोकहितार्थाय तस्य कालोऽयमागतः || १-६२-९

अयं मुनिसुतो बालो मत्तः शरणमिच्छति |<br>
अस्य जीवितमात्रेण प्रियं कुरुत पुत्रकाः || १-६२-१०

सर्वे सुकृतकर्माणः सर्वे धर्मपरायणाः |<br>
पशुभूता नरेन्द्रस्य तृप्तिमग्नेः प्रयच्छत || १-६२-११

नाथनान् च शुनःशेपो यज्ञश्चाविघ्नतो भवेत् |<br>
देवतास्तर्पिताश्च स्युर्मम चापि कृतं वचः || १-६२-१२

मुनेस्तु वचनं श्रुत्वा मधुष्यन्दादयः सुताः |<br>
साभिमानं नरश्रेष्ठ सलीलमिदमब्रुवन् || १-६२-१३

कथमात्मसुतान् हित्वा त्रायसेऽन्यसुतं विभो |<br>
अकार्यमिव पश्यामः श्वमांसमिव भोजने || १-६२-१४

तेषां तद्वचनं श्रुत्वा पुत्राणां मुनिपुंगवः |<br>
क्रोधसंरक्तनयनो व्याहर्तुमुपचक्रमे || १-६२-१५

निःसाध्वसमिदं प्रोक्तं धर्मादपि विगर्हितम् |<br>
अतिक्रम्य तु मद्वाक्यं दारुणं रोमहर्षणम् || १-६२-१६

श्वमांसभोजिनः सर्वे वासिष्ठा इव जातिषु |<br>
पूर्णं वर्षसहस्रं तु पृथिव्यामनुवत्स्यथ || १-६२-१७

कृत्वा शापसमायुक्तान् पुत्रान् मुनिवरस्तदा |<br>
शुनःशेपमुवाचार्थं कृत्वा रक्षां निरामयाम् || १-६२-१८

पवित्रपाशैर्बद्धो रक्तमाल्यानुलेपनः |<br>
वैष्णवं यूपमासाद्य वाग्भिरग्निमुदाहर || १-६२-१९

इमे च गाथे द्वे दिव्ये गायेथा मुनिपुत्रक |<br>
अंबरीषस्य यज्ञेऽस्मिंस्ततः सिद्धिमवाप्स्यसि || १-६२-२०

शुनःशेपो गृहीत्वा ते द्वे गाथे सुसमाहितः |<br>
त्वरया राजसिंहं तमंबरीषमुवाच ह || १-६२-२१

राजसिंह महाबुद्धे शीघ्रं गच्छावहे वयम् |<br>
निवर्तयस्व राजेन्द्र दीक्षां च समुदाहर || १-६२-२२

तद्वाक्यमृषिपुत्रस्य श्रुत्वा हर्षसमन्वितः |<br>
जगाम नृपतिः शीघ्रं यज्ञवाटमतन्द्रितः || १-६२-२३

सदस्यानुमते राजा पवित्रकृतलक्षणम् |<br>
पशुं रक्ताम्बरं कृत्वा यूपे तं समबन्धयत् || १-६२-२४

स बद्धो वाग्भिरग्र्याभिरभितुष्टाव वै सुरौ |<br>
इन्द्रमिन्द्रानुजं चैव यथावन्मुनिपुत्रकः || १-६२-२५

ततः प्रीतः सहस्राक्षो रहस्यस्तुतितोषितः |<br>
दीर्घमायुस्तदा प्रादाच्छुनःशेपाय राघव || १-६२-२६

स च राजा नरश्रेष्ठ यज्ञस्य च समाप्तवान् |<br>
फलं बहुगुणं राम सहस्राक्षप्रसादजम् || १-६२-२७

विश्वामित्रोऽपि धर्मात्मा भूयस्तेपे महातपाः |<br>
पुष्करेषु नरश्रेष्ठ दशवर्षशतानि च || १-६२-२८
undefined
undefined
undefined

			तप्यमाने तदा देवे सेन्द्राः साग्निपुरोगमाः |<br>
			सेनापतिमभीप्सन्तः पितामहमुपागमन् || १-३७-१

			ततोऽब्रुवन् सुराः सर्वे भगवन्तं पितामहम् |<br>
			प्रणिपत्य सुराः राम सेन्द्राः साग्निपुरोगमाः || १-३७-२

			येन सेनापतिर्देव दत्तो भगवता पुरा |<br>
			स तपः परमास्थाय तप्यते स्म सहोमया || १-३७-३

			यदत्रानंतरं कार्यं लोकानां हितकाम्यया |<br>
			संविधत्स्व विधानज्ञ त्वं हि नः परमा गतिः || १-३७-४

			देवतानां वचः श्रुत्वा सर्वलोकपितामहः |<br>
			सान्त्वयन् मधुरैर्वाक्यैस्त्रिदशानिदमब्रवीत् || १-३७-५

			शैलपुत्र्या यदुक्तं तन्न प्रजाः स्वासु पत्निषु |<br>
			तस्या वचनमक्लिष्टं सत्यमेव न संशयः || १-३७-६

			इयमाकाशगंगा यस्यां पुत्रं हुताशनः |<br>
			जनयिष्यति देवानां सेनापतिमरिंदमम् || १-३७-७

			ज्येष्ठा शैलेन्द्रदुहिता मानयिष्यति तं सुतम् |<br>
			उमायास्तद्बहुमतं भविष्यति न संशयः || १-३७-८

			तच्छ्रुत्वा वचनं तस्य कृतार्था रघुनन्दन |<br>
			प्रणिपत्य सुराः सर्वे पितामहमपूजयन् || १-३७-९

			ते गत्वा परमं राम कैलासं धातुमण्डितम् |<br>
			अग्निं नियोजयामासुः पुत्रार्थं सर्वदेवताः || १-३७-१०

			देवकार्यमिदं देव समाधत्स्व हुताशन |<br>
			शैलपुत्र्यां महातेजो गंगायां तेज उत्सृज || १-३७-११

			देवतानां प्रतिज्ञाय गंगामभ्येत्य पावकः |<br>
			गर्भं धारय वै देवि देवतानामिदं प्रियम् || १-३७-१२

			इत्येतद्वचनं श्रुत्वा दिव्यं रूपमधारयत् |<br>
			स तस्या महिमां दृष्ट्वा समंतादवकीर्यत || १-३७-१३

			समंततस्तदा देवीमभ्यषिंचत पावकः |<br>
			सर्वस्रोतांसि पूर्णानि गंगाया रघुनन्दन || १-३७-१४

			तमुवाच ततो गंगा सर्वदेवपुरोगमम् |<br>
			अशक्ता धारणे देव तेजस्तव समुद्धतम् || १-३७-१५<br>
			दह्यमानाग्निना तेन संप्रव्यथितचेतना |

			अथाब्रवीदिदं गङ्गां सर्वदेवहुताशनः || १-३७-१६<br>
			इह हैमवते पार्श्वे गर्भोऽयं संनिवेश्यताम् |

			श्रुत्वा त्वग्निवचो गंगा तं गर्भमतिभास्वरम् || १-३७-१७<br>
			उत्ससर्ज महातेजाः स्रोतोभ्यो हि तदानघ |

			यदस्या निर्गतं तस्मात्तप्तजांबूनदप्रभम् || १-३७-१८<br>
			कांचनं धरणीं प्राप्तं हिरण्यमतुलप्रभम् |

			ताम्रं कार्ष्णायसं चैव तैक्ष्ण्यादेवाभिजायत || १-३७-१९<br>
			मलं तस्याभवत्तत्र त्रपु सीसकमेव च |<br>
			तदेतद्धरणीं प्राप्य नानाधातुरवर्धत || १-३७-२०

			निक्षिप्तमात्रे गर्भे तु तेजोभिरभिरंजितम् |<br>
			सर्वं पर्वतसंनद्धं सौवर्णमभवद्वनम् || १-३७-२१

			जातरूपमिति ख्यातं तदा प्रभृति राघव |<br>
			सुवर्णं पुरुषव्याघ्र हुताशनसमप्रभम् |<br>
			तृणवृक्षलतागुल्मं सर्वं भवति कांचनम् || १-३७-२२

            तं कुमारं ततो जातं सेन्द्राः सहमरुद्गणाः |<br>
			क्षीरसंभावनार्थाय कृत्तिकाः समयोजयन् || १-३७-२३

			ताः क्षीरं जातमात्रस्य कृत्वा समयमुत्तमम् |<br>
			ददुः पुत्रोऽयमस्माकं सर्वासामिति निश्चिताः || १-३७-२४

			ततस्तु देवताः सर्वाः कार्तिकेय इति ब्रुवन् |<br>
			पुत्रस्त्रैलोक्यविख्यातो भविष्यति न संशयः || १-३७-२५

			तेषां तद्वचनं श्रुत्वा स्कन्नं गर्भपरिस्रवे |<br>
			स्नापयन् परया लक्ष्म्या दीप्यमानं यथानलम् || १-३७-२६

			स्कंद इत्यब्रुवन् देवाः स्कन्नं गर्भपरिस्रवात् |<br>
			कार्तिकेयं महाबाहुं काकुत्स्थ ज्वलनोपमम् || १-३७-२७

			प्रादुर्भूतं ततः क्षीरं कृत्तिकानामनुत्तमम् |<br>
			षण्णां षडाननो भूत्वा जग्राह स्तनजं पयः || १-३७-२८

			गृहीत्वा क्षीरमेकाह्ना सुकुमारवपुस्तदा |<br>
			अजयत् स्वेन वीर्येण दैत्यसैन्यगणान्विभुः || १-३७-२९

			सुरसेनागणपतिमभ्यषिंचन्महाद्युतिम् |<br>
			ततस्तममराः सर्वे समेत्याग्निपुरोगमाः || १-३७-३०

			एष ते राम गंगाया विस्तरोऽभिहितो मया |<br>
			कुमारसंभवश्चैव धन्यः पुण्यस्तथैव च || १-३७-३१

			भक्तश्च यः कार्तिकेये काकुत्स्थ भुवि मानवः |<br>
			आयुष्मान् पुत्र पौत्रश्च स्कन्दसालोक्यतां व्रजेत् || १-३७-३२

			इति वाल्मीकिरामायणे आदिकाव्ये बालकाण्डे सप्तत्रिंशः सर्गः
undefined
undefined
undefined

ततः प्रागुत्तरां गत्वा रामः सौमित्रिणा सह |<br>विश्वामित्रं पुरस्कृत्य यज्ञवाटमुपागमत् || १-५०-१

रामस्तु मुनिशार्दूलमुवाच सहलक्ष्मणः |<br>साध्वी यज्ञसमृद्धिर्हि जनकस्य महात्मनः || १-५०-२

बहूनीह सहस्राणि नानादेशनिवासिनाम् |<br>ब्राह्मणानां महाभाग वेदाध्ययनशालिनाम् || १-५०-३<br>ऋषि 
ऋषिवाटाश्च दृश्यन्ते शकटीशतसंकुलाः |<br>देशो विधीयतां ब्रह्मन् यत्र वत्स्यामहे वयम् || १-५०-४

रामस्य वचनं श्रुत्वा विश्वामित्रो महामुनिः |<br>निवेशमकरोद्देशे विविक्ते सलिलायुते || १-५०-५

विश्वामित्रमनुप्राप्तं श्रुत्वा नृपवरस्तदा |<br>शतानन्दं पुरस्कृत्य पुरोहितमनिन्दितम् || १-५०-६<br>
प्रत्युज्जगाम सहसा विनयेन समन्वितः |

ऋत्विजोऽपि महात्मानस्त्वर्घ्यमादाय सत्वरम् ||१-५०-७<br>विश्वामित्राय धर्मेण ददौ धर्मपुरस्कृतम् 
|

प्रतिगृह्य तु तां पूजां जनकस्य महात्मनः || १-५०-८<br>पप्रच्छ कुशलं राज्ञो यज्ञस्य च निरामयम् |

स तांश्चाथ मुनीन् पृष्ट्वा सोपाध्यायपुरोधसः || १-५०-९<br>यथार्हमृषिभिः सर्वैः समागच्छत् प्रहृष्टवत् 
|

अथ राजा मुनिश्रेष्ठं कृताञ्जलिरभाषत || १-५०-१०<br>आसने भगवानास्तां सहैभिर्मुनिसत्तमैः |

जनकस्य वचः श्रुत्वा निषसाद महामुनिः || १-५०-११<br>पुरोधा ऋत्विजश्चैव राजा च सह मंत्रिभिः |

आसनेषु यथान्यायमुपविष्टान् समन्ततः || १-५०-१२<br>दृष्ट्वा स नृपतिस्तत्र विश्वामित्रमथाब्रवीत् 
|

अद्य यज्ञसमृद्धिर्मे सफला दैवतैः कृता || १-५०-१३<br>अद्य यज्ञफलं प्राप्तं भगवद्दर्शनान्मया |

धन्योऽस्म्यनुगृहीतोऽस्मि यस्य मे मुनिपुङ्गव || १-५०-१४<br>यज्ञोपसदनं ब्रह्मन् प्राप्तोऽसि मुनिभिः 
सह |

द्वादशाहं तु ब्रह्मर्षे दीक्षामाहुर्मनीषिणः || १-५०-१५<br>ततो भागार्थिनो देवान् द्रष्टुमर्हसि 
कौशिक |

इत्युक्त्वा मुनिशार्दूलं प्रहृष्टवदनस्तदा || १-५०-१६<br>पुनस्तं परिपप्रच्छ प्रांजलिः प्रयतो नृपः 
|

इमौ कुमारौ भद्रं ते देवतुल्यपराक्रमौ || १-५०-१७<br>गजसिंहगती वीरौ शार्दूलवृषभोपमौ |<br>
पद्मपत्रविशालाक्षौ खड्गतूणीधनुर्धरौ |<br>अश्विनाविव रूपेण समुपस्थितयौवनौ || १-५०-१८<br>यदृच्छयैव 
गां प्राप्तौ देवलोकादिवामरौ |<br>कथं पद्भ्यामिह प्राप्तौ किमर्थं कस्य वा मुने || १-५०-१९

वरायुधधरौ वीरौ कस्य पुत्रौ महामुने |<br>भूषयन्ताविमं देशं चन्द्रसूर्याविवाम्बरम् || १-५०-२०<br>
परस्परस्य सदृशौ प्रमाणेङ्गितचेष्टितैः |<br>काकपक्षधरौ वीरौ श्रोतुमिच्छामि तत्त्वतः || १-५०-२१

तस्य तद्वचनं श्रुत्वा जनकस्य महात्मनः |<br>न्यवेदयदमेयात्मा पुत्रौ दशरथस्य तौ || १-५०-२२

सिद्धाश्रमनिवासं च राक्षसानां वधं तथा |<br>तत्रागमनमव्यग्रं विशालायाश्च दर्शनम् || १-५०-२३<br>
अहल्यादर्शनं चैव गौतमेन समागमम् |<br>महाधनुषि जिज्ञासां कर्तुमागमनं तथा || १-५०-२४<br>एतत्सर्वं 
महातेजा जनकाय महात्मने |<br>निवेद्य विररामाथ विश्वामित्रो महामुनिः || १-५०-२५
undefined
undefined
undefined

	श्रुत्वा वस्तु समग्रं तद्धर्मात्मा धर्मसंहितम् |<br>
	व्यक्तमन्वेषते भूयो यद् वृत्तं तस्य धीमतः || १-३-१

	उपस्पृश्योदकं सम्यक् मुनिः स्थित्वा कृताञ्जलिः |<br>
	प्राचीनाग्रेषु दर्भेषु धर्मेणान्वेषते गतिम् || १-३-२

	रामलक्ष्मणसीताभी राज्ञा दशरथेन च |<br>
	सभार्येण सराष्ट्रेण यत्प्राप्तं तत्र तत्त्वतः || १-३-३<br>
	हसितं भाषितं चैव गतिर्या यच्च चेष्टितम् |<br>
	तत्सर्वं धर्मवीर्येण यथावत्सम्प्रपश्यति || १-३-४

	स्त्रीतृतीयेन च तथा यत्प्राप्तं चरता वने |<br>
	सत्यसंधेन रामेण तत्सर्वं चान्ववेक्षितम् || १-३-५

	ततः पश्यति धर्मात्मा तत्सर्वं योगमास्थितः |<br>
	पुरा यत्तत्र निर्वृत्तं पाणावामलकं यथा || १-३-६

	तत्सर्वं तत्त्वतो दृष्ट्वा धर्मेण स महामतिः |<br>
	अभिरामस्य रामस्य चरितं कर्तुमुद्यतः || १-३-७<br>
	कामार्थगुणसंयुक्तं धर्मार्थगुणविस्तरम् |<br>
	समुद्रमिव रत्नाढ्यं सर्वश्रुतिमनोहरम् || १-३-८

	स यथा कथितं पुर्वं नारदेन महात्मना |<br>
	रघुवंशस्य चरितं चकार भगवान्मुनिः || १-३-९

	जन्म रामस्य सुमहद् वीर्यं सर्वानुकूलताम् |<br>
	लोकस्य प्रियतां क्षान्तिं सौम्यतां सत्यशीलताम् || १-३-१०

	<em>नानाचित्रकथाश्चान्या विश्वामित्रसमागमे |<br>
	जानक्याश्च विवाहं च धनुषश्च विभेदनम् ||१-३-११</em>

	<em>रामरामविवादं च गुणान्दाशरथेस्तथा |<br>
	तदाभिषेकं रामस्य कैकेय्या दुष्टभावताम् ||१-३-१२</em>

	विघातं चाभिषेकस्य रामस्य च विवासनम् |<br>
	राज्ञः शोकविलापं च परलोकस्य चाश्रयम् || १-३-१३

	प्रकृतीनां विषादं च प्रकृतीनां विसर्जनम् |<br>
	निषादाधिपसंवादं सूतोपावर्तनं तथा || १-३-१४

	गङ्गायाश्चापि संतारं भरद्वाजस्य दर्शनम् |<br>
	भरद्वाजाभ्यनुज्ञानाच्चित्रकूटस्य दर्शनम् || १-३-१५

	वास्तुकर्म निवेशं च भरतागमनं तथा |<br>
	प्रसादनं च रामस्य पितुश्च सलिलक्रियाम् || १-३-१६

	पादुकाग्र्याभिषेकं च नन्द्रिग्रामनिवासनम् |<br>
	दण्डकारण्यगमनं विराधस्य वधं तथा || १-३-१७

	दर्शनं शरभङ्गस्य सुतीक्ष्णेन समागमम् |<br>
	अनसूयासमाख्यां च अङ्गरागस्य चार्पणम् || १-३-१८

	दर्शनं चाप्यगस्त्यस्य धनुषो ग्रहणं तथा |<br>
	शुर्पणख्याश्च संवादं विरुपकरणं तथा || १-३-१९

	वधं खरत्रिशिरसोरुत्थानं रावणास्य च |<br>
	मारीचस्य वधं चैव वैदेह्या हरणं तथा || १-३-२०

	राघवस्य विलापं च गृध्रराजनिबर्हणम् |<br>
	कबन्धदर्शनं चैव पम्पायाश्चापि दर्शनम् ||१-३-२१

	शबरीदर्शनं चैव फलमूलाशनं तथा |<br>
	प्रलापं चैव पम्पायां हनुमद्दर्शनं तथा || १-३-२२

	ऋष्यमूकस्य गमनं सुग्रीवेण समागमम् |<br>
	प्रत्ययोत्पादनं सख्यं वालिसुग्रीवविग्रहम् || १-३-२३

	वालिप्रमथनं चैव सुगीवप्रतिपादनम् |<br>
	ताराविलापं समयं वर्षरात्रनिवासनम् || १-३-२४

	कोपं राघवसिंहस्य बलानामुपसंग्रहम् |<br>
	दिशः प्रस्थापनं चैव पृथिव्याश्च निवेदनं || १-३-२५

	अङ्गुलीयकदानं च ऋक्षस्य बिलदर्शनम् |<br>
	प्रायोपवेशनं चापि सम्पातेश्चापि दर्शनम् || १-३-२६

	पर्वतारोहणं चापि सागरस्यापि लङ्घनम् |<br>
	समुद्रवचनाच्चैव मैनाकस्य च दर्शनम् || १-३-२७

	राक्षसीतर्जनं चैव छायाग्राहस्य दर्शनम् |<br>
	सिंहिकायाश्च निधनं लङ्कामलयदर्शनम् || १-३-२८

	रात्रौ लङ्काप्रवेशं च एकस्याथ विचिन्तनम् |<br>
	आपानभूमिगमनमवरोधस्य दर्शनम् || १-३-२९

	दर्शनं रावणस्यापि पुष्पकस्य च दर्शनम् |<br>
	अशोकवनिकायानं सीतायाश्चापि दर्शनम् || १-३-३०

	अभिज्ञानप्रदानं च सीतायाश्चापि भाषणम् |<br>
	राक्षसीतर्जनं चैव त्रिजटास्वप्नदर्शनम् || १-३-३१

	मणिप्रदानं सीताया वृक्षभङ्गं तथैव च |<br>
	राक्षसीविद्रवं चैव किंकराणां निबर्हणम् |१-३-३२

	ग्रहणं वायुसूनोश्च लङ्कादाहाभिगर्जनम् |<br>
	प्रतिप्लवनमेवाथ मधूनां हरणं तथा || १-३-३३

	राघवाश्वासनं चैव मणिनिर्यातनं तथा |<br>
	सङ्गमं च समुद्रेण नलसेतोश्च बन्धनम् || १-३-३४

	प्रतारं च समुद्रस्य रात्रौ लङ्कावरोधनम् |<br>
	विभीषणेन संसर्गं वधोपायनिवेदनम् || १-३-३५

	कुम्भकर्णस्य निधनं मेघनादनिबर्हणम्|<br>
	रावणस्य विनाशं च सीतावाप्तिमरेः पुरे || १-३-३६

	वीभीषणाभिषेकं च पुष्पकस्य च दर्शनम् |<br>
	अयोध्यायाश्च गमनं भरद्वाजसमागमम् || १-३-३७

	प्रेषणं वायुपुत्रस्य भरतेन समागमम् |<br>
	रामाभिषेकाभ्युदयं सर्वसैन्यविसर्जनम् |<br>
	स्वराष्ट्ररञ्जनं चैव वैदेह्याश्च विसर्जनम् || १-३-३८

	अनागतं च यत्किञ्चिद्रामास्य वसुधातले |<br>
	तच्चकारोत्तरे काव्ये वाल्मीकिर्भगवानृषिः || १-३-३९
undefined
undefined
undefined

ततः प्रभाते विमले कृताह्निकमरिन्दमौ |<br>
विश्वामित्रं पुरस्कृत्य नद्यास्तीरमुपागतौ || १-२४-१

ते च सर्वे महात्मानो मुनयः संश्रितव्रताः |<br>
उपस्थाप्य शुभां नावं विश्वामित्रमथाब्रुवन् || १-२४-२

आरोहतु भवान्नावं राजपुत्रपुरस्कृतः |<br>
अरिष्टं गच्छ पन्थानं मा भूत्कालविपर्ययः || १-२४-३

विश्वामित्रस्तथेत्युक्त्वा तानृषीन्प्रतिपूज्य च |<br>
ततार सहितस्ताभ्यां सरितं सागरंगमाम् || १-२४-४

तत्र शुश्राव वै शब्दं तोयसंरम्भवर्धितम् |<br>
मध्यमागम्य तोयस्य तस्य शब्दस्य निश्चयम् || १-२४-५<br>
ज्ञातुकामो महातेजा सह रामः कनीयसा |

अथ रामः सरिन्मध्ये पप्रच्छ मुनिपुङ्गवम् || १-२४-६<br>
वारिणो भिद्यमानस्य किमयं तुमुलो ध्वनिः |

राघवस्य वचः श्रुत्वा कौतूहलसमन्वितम् || १-२४-७<br>
कथयामास धर्मात्मा तस्य शब्दस्य निश्चयम् |

कैलासपर्वते राम मनसा निर्मितं परम् || १-२४-८<br>
ब्रह्मणा नरशार्दूल तेनेदं मानसं सरः |

तस्मात् सुस्राव सरसः सायोध्यामुपगूहते || १-२४-९<br>
सरः प्रवृत्ता सरयूः पुण्या ब्रह्मसरश्च्युता |<br>
तस्यायमतुलः शब्दो जाह्नवीमभिवर्तते || १-२४-१०<br>
वारिसंक्षोभजो राम प्रणामं नियतः कुरु |

ताभ्यां तु तावुभौ कृत्वा प्रणाममतिधार्मिकौ || १-२४-११<br>
तीरं दक्षिणमासाद्य जग्मतुर्लघुविक्रमौ |

स वनं घोरसंकाशं दृष्ट्वा नरवरात्मजः || १-२४-१२<br>
अविप्रहतमैक्ष्वाकः पप्रच्छ मुनिपुंगवम् |

अहो वनमिदं दुर्गं झिल्लिकागणसंयुतम् || १-२४-१३<br>
भैरवैः श्वापदैः कीर्णं शकुनैर्दारुणारवैः |

नानाप्रकारैः शकुनैर्वाश्यद्भिर्भैरवस्वनैः || १-२४-१४<br>
सिंहव्याघ्रवराहैश्च वारणैश्चापि शोभितम् |

धवाश्वकर्णककुभैर्बिल्वतिन्दुकपाटलैः || १-२४-१५<br>
संकीर्णं बदरीभिश्च किंन्वेतद्दारुणं वनम् |

तमुवाच महातेजा विश्वामित्रो महामुनिः || १-२४-१६<br>
श्रूयतां वत्स काकुत्स्थ यस्यैतद्दारुणं वनम् |

एतौ जनपदौ स्फीतौ पूर्वमास्तां नरौत्तम || १-२४-१७<br>
मलदाश्च करूषाश्च देवनिर्माणनिर्मितौ |

पुरा वृत्रवधे राम मलेन समभिप्लुतम् || १-२४-१८<br>
क्षुधा चैव सहस्राक्षं ब्रह्महत्या समाविशत् |

तमिन्द्रं मलिनं देवा ऋषयश्च तपोधनाः || १-२४-१९<br>
कलशैः स्नापयामासुर्मलं चास्य प्रमोचयन् |

इह भूम्यां मलं दत्त्वा देवाः कारूषमेव च || १-२४-२०<br>
शरीरजं महेन्द्रस्य ततो हर्षं प्रपेदिरे |

निर्मलो निष्करूषश्च शुचिरिन्द्रो यथाभवत् || १-२४-२१<br>
ततो देशस्य सुप्रीतो वरं प्रादादनुत्तमम् |

इमौ जनपदौ स्फीतौ ख्यातिं लोके गमिष्यतः || १-२४-२२<br>
मलदाश्च करूषाश्च ममांगमलधारिणौ |

साधु साध्विति तं देवाः पाकशासनमब्रुवन् || १-२४-२३<br>
देशस्य पूजां तां दृष्ट्वा कृतां शक्रेण धीमता |

एतौ जनपदौ स्फीतौ दीर्घकालमरिन्दम || १-२४-२४<br>
मलदाश्च करूषाश्च मुदितौ धनधान्यतः |
 	<audio controls="" preload="none">	<source src="./media/B24 (27b,28a).mp3" type="audio/mpeg"> 	</audio> 
 	<audio controls="" preload="none">	<source src="./media/B24 (28b,29a).mp3" type="audio/mpeg"> 	</audio> 
 	<audio controls="" preload="none">	<source src="./media/B24 (29b,30a).mp3" type="audio/mpeg"> 	</audio> 
 	<audio controls="" preload="none">	<source src="./media/B24 (30b,31a).mp3" type="audio/mpeg"> 	</audio> 
 	<audio controls="" preload="none">	<source src="./media/B24 (31b,32a).mp3" type="audio/mpeg"> 	</audio> 
 	<audio controls="" preload="none">	<source src="./media/B24 (32).mp3" type="audio/mpeg"> 	</audio> 

इति वाल्मीकिरामायणे आदिकाव्ये बालकाण्डे चतुर्विंशः सर्गः ||
undefined
undefined
undefined

एवमुक्तो वसिष्ठेन विश्वामित्रो महाबलः |<br>
आग्नेयमस्त्रमुत्क्षिप्य तिष्ठ तिष्ठेति चाब्रवीत् || १-५६-१

ब्रह्मदण्डं समुद्यम्य कालदण्डमिवापरम् |<br>
वसिष्ठो भगवान् क्रोधादिदं वचनमब्रवीत् || १-५६-२

क्षत्रबन्धो स्थितोऽस्म्येष यद्बलं तद्विदर्शय |<br>
नाशयाम्यद्य ते दर्पं शस्त्रस्य तव गाधिज || १-५६-३

क्व च ते क्षत्रियबलं क्व च ब्रह्मबलं महत् |<br>
पश्य ब्रह्मबलं दिव्यं मम क्षत्रियपांसन || १-५६-४

तस्यास्त्रं गाधिपुत्रस्य घोरमाग्नेयमुत्तमम् |<br>
ब्रह्मदण्डेन तच्छान्तमग्नेर्वेग इवाम्भसा || १-५६-५

वारुणं चैव रौद्रं च ऐन्द्रं पाशुपतं तथा |<br>
ऐषीकं चापि चिक्षेप रुषितो गाधिनंदनः || १-५६-६

मानवं मोहनं चैव गांधर्वं स्वापनं तथा |<br>
जृंभणं मादनं चैव संतापनविलापने || १-५६-७

शोषणं दारणं चैव वज्रमस्त्रं सुदुर्जयम् |<br>
ब्रह्मपाशं कालपाशं वारुणं पाशमेव च || १-५६-८

पैनाकास्त्रं च दयितं शुष्कार्द्रे अशनी तथा |<br>
दण्डास्त्रमथ पैशाचं क्रौञ्चमस्त्रं तथैव च || १-५६-९

धर्मचक्रं कालचक्रं विष्णुचक्रं तथैव च |<br>
वायव्यं मथनं चैव अस्त्रं हयशिरस्तथा || १-५६-१०

शक्तिद्वयं च चिक्षेप कंकालं मुसलं तथा |<br>
वैद्याधरं महास्त्रं च कालास्त्रमथ दारुणम् || १-५६-११

त्रिशूलमस्त्रं घोरं च कापालमथ कंकणम् |<br>
एतान्यस्त्राणि चिक्षेप सर्वाणि रघुनंदन || १-५६-१२<br>
वसिष्ठे जपतां श्रेष्ठे तदद्भुतमिवाभवत् |

तानि सर्वाणि दण्डेन ग्रसते ब्रह्मणः सुतः || १-५६-१३<br>
तेषु शांतेषु ब्रह्मास्त्रं क्षिप्तवान् गाधिनंदनः |

तदस्त्रमुद्यतं दृष्ट्वा देवाः साग्निपुरोगमाः || १-५६-१४<br>
देवर्षयश्च संभ्रांता गंधर्वाः समहोरगाः |<br>
त्रैलोक्यमासीत् संत्रस्तं ब्रह्मास्त्रे समुदीरिते || १-५६-१५

तदप्यस्त्रं महाघोरं ब्राह्मं ब्राह्मेण तेजसा |<br>
वसिष्ठो ग्रसते सर्वं ब्रह्मदण्डेन राघव || १-५६-१६

ब्रह्मास्त्रं ग्रसमानस्य वसिष्ठस्य महात्मनः |<br>
त्रैलोक्यमोहनं रौद्रं रूपमासीत् सुदारुणम् || १-५६-१७

रोमकूपेषु सर्वेषु वसिष्ठस्य महात्मनः |<br>
मरीच्य इव निष्पेतुरग्नेर्धूमाकुलार्चिषः || १-५६-१८

प्राज्वलत् ब्रह्मदण्डश्च वसिष्ठस्य करोद्यतः |<br>
विधूम इव कालाग्निर्यमदण्ड इवापरः || १-५६-१९

ततोऽस्तुवन् मुनिगणा वसिष्ठं जपतां वरम् |<br>
अमोघं ते बलं ब्रह्मंस्तेजो धारय तेजसा || १-५६-२०<br>
निगृहीतस्त्वया ब्रह्मन् विश्वामित्रो महातपाः |<br>
प्रसीद जपतां श्रेष्ठलोकाः सन्तु गतव्यथाः || १-५६-२१

एवमुक्तो महातेजाः शमं चक्रे महातपाः |<br>
विश्वामित्रोऽपि निकृतो विनिःश्वस्येदमब्रवीत् || १-५६-२२

धिग्बलं क्षत्रियबलं ब्रह्मतेजोबलं बलम् |<br>
एकेन ब्रह्मदण्डेन सर्वास्त्राणि हतानि मे || १-५६-२३

तदेतत् समवेक्ष्याहं प्रसन्नेन्द्रियमानसः |<br>
तपो महत् समास्थास्ये यद्वै ब्रह्मत्वकारणम् || १-५६-२४
undefined
undefined
undefined

तस्य तद्वचनं श्रुत्वा विश्वामित्रस्य धीमतः |<br>
हृष्टरोमा महातेजाः शतानन्दो महातपाः || १-५१-१<br>
गौतमस्य सुतो ज्येष्ठस्तपसा द्योतितप्रभः |<br>
रामसंदर्शनादेव परं विस्मयमागतः || १-५१-२

एतौ निषण्णौ संप्रेक्ष्य सुखासीनौ नृपात्मजौ |<br>
शतानन्दो मुनिश्रेष्ठं विश्वामित्रमथाब्रवीत् || १-५१-३

अपि ते मुनिशार्दूल मम माता यशस्विनी |<br>
दर्शिता राजपुत्राय तपो दीर्घमुपागता || १-५१-४

अपि रामे महातेजो मम माता यशस्विनी |<br>
वन्यैरुपाहरत् पूजां पूजार्हे सर्वदेहिनाम् || १-५१-५

अपि रामाय कथितं यद् वृत्तं तत्पुरातनम् |<br>
मम मातुर्महातेजो दैवेन दुरनुष्ठितम् || १-५१-६

अपि कौशिक भद्रं ते गुरुणा मम संगता |<br>
माता मम मुनिश्रेष्ठ रामसंदर्शनादितः || १-५१-७

अपि मे गुरुणा रामः पूजितः कुशिकात्मज |<br>
इहागतो महातेजाः पूजां प्राप्य महात्मनः || १-५१-८


अपि शान्तेन मनसा गुरुर्मे कुशिकात्मज|<br>
इहागतेन रामेण पुजितेनाभिवादितः || १-५१-९

तच्छ्रुत्वा वचनं तस्य विश्वामित्रो महामुनिः |<br>
प्रत्युवाच शतानन्दं वाक्यज्ञो वाक्यगोविदम् || १-५१-१०

नातिक्रान्तं मुनिश्रेष्ठ यत् कर्तव्यं कृतं मया |<br>
संगता मुनिना पत्नी भार्गवेणेव रेणुका || १-५१-११

तच्छ्रुत्वा वचनं तस्य विश्वामित्रस्य धीमतः |<br>
शतानन्दो महातेजा रामं वचनमब्रवीत् || १-५१-१२

स्वागतं ते नरश्रेष्ठ दिष्ट्या प्राप्तोऽसि राघव |<br>
विश्वामित्रं पुरस्कृत्य महर्षिमपराजितम् || १-५१-१३

अचिन्त्यकर्मा तपसा ब्रह्मर्षिरमितप्रभः |<br>
विश्वामित्रो महातेजा वेत्स्येनं परमां गतिम् || १-५१-१४

नास्ति धन्यतरो राम त्वत्तोऽन्यो भुवि कश्चन |<br>
गोप्ता कुशिकपुत्रस्ते येन तप्तं महत्तपः || १-५१-१५

श्रूयतां चाभिधास्यामि कौशिकस्य महात्मनः |<br>
यथा बलं यथा तत्त्वं तन्मे निगदतः शृणु || १-५१-१६

राजाऽसीदेष धर्मात्मा दिर्घकालमरिंदमः |<br>
धर्मज्ञः कृतविद्यश्च प्रजानां च हिते रतः || १-५१-१७

प्रजापतिसुतस्त्वासीत् कुशो नाम महीपतिः |<br>
कुशस्य पुत्रो बलवान् कुशनाभः सुधार्मिकः || १-५१-१८

कुशनाभसुतस्त्वासीद्गाधिरित्येव विश्रुतः |<br>
गाधेः पुत्रो महातेजा विश्वामित्रो महामुनिः || १-५१-१९

विश्वमित्रो महातेजाः पालयामास मेदिनीम् |<br>
बहुवर्षसहस्राणि राजा राज्यमकारयत् || १-५१-२०

कदाचित्तु महातेजा योजयित्वा वरूथिनीम् |<br>
अक्षौहिणीपरिवृतः परिचक्राम मेदिनीम् || १-५१-२१

नगराणि च राष्ट्रानि सरितश्च तथा गिरीन् |<br>
आश्रमान् क्रमशो राजा विचरन्नाजगाम ह || १-५१-२२<br>
वसिष्ठस्याश्रमपदं नानापुष्पलताद्रुमम् |<br>
नानामृगगणाकीर्णं सिद्धचारणसेवितम् || १-५१-२३<br>
देवदानवगन्धर्वैः किंनरैरुपशोभितम् |<br>
प्रशान्तहरिणाकिर्णं द्विजसंघनिषेवितम् || १-५१-२४<br>
ब्रह्मर्षिगणसंकीर्णं देवर्षिगणसेवितम् |<br>
तपश्चरणसंसिद्धैरग्निकल्पैर्महात्मभिः || १-५१-२५<br>
सततं संकुलं श्रीमद्ब्रह्मकल्पैर्महात्मभिः |<br>
अब्भक्षैर्वायुभक्षैश्च शिर्णपर्णाशनैस्तथा || १-५१-२६<br>
फलमूलाशनैर्दान्तैर्जितदोषैर्जितेन्द्रियैः - यद्वा -<br>
फलमूलाशनैर्दानैर्जिततोषैर्जितेन्द्रियैः |<br>
ऋषिभिर्वालखिल्यैश्च जपहोमपरायणैः || १-५१-२७<br>
अन्यैर्वैखानसैश्चैव समन्तादुपशोभितम् |

वसिष्ठस्याश्रमपदं ब्रह्मलोकमिवापरम् |<br>
ददर्श जयतां श्रेष्ठो विश्वामित्रो महाबलम् || १-५१-२८
undefined
undefined
undefined

अफलस्तु ततः शक्रो देवानग्निपुरोगमान् |<br>
अब्रवीत् त्रस्तनयनः सिद्धगन्धर्वचारणान् || १-४९-१

कुर्वता तपसो विघ्नं गौतमस्य महात्मनः |<br>
क्रोधमुत्पाद्य हि मया सुरकार्यमिदं कृतम् || १-४९-२

अफलोऽस्मि कृतस्तेन क्रोधात् सा च निराकृता |<br>
शापमोक्षेण महता तपोऽस्यापहृतं मया || १-४९-३

तन्मां सुरवराः सर्वे सर्षिसंघाः सचारणाः |<br>
सुरकार्यकरं यूयं सफलं कर्तुमर्हथ || १-४९-४

शतक्रतोर्वचः श्रुत्वा देवाः साग्निपुरोगमाः |<br>
पितृदेवानुपेत्याहुः सह सर्वैः मरुद्गणैः || १-४९-५

अयं मेषः सवृषणः शक्रो ह्यवृषणः कृतः |<br>
मेषस्य वृषणौ गृह्य शक्रायाशु प्रयच्छत || १-४९-६

अफलस्तु कृतो मेषः परां तुष्टिं प्रदास्यति |<br>
भवतां हर्षणार्थाय ये च दास्यन्ति मानवाः |<br>
अक्षयं हि फलं तेषां यूयं दास्यथ पुष्कलम् || १-४९-७
<em>
अग्नेस्तु वचनं श्रुत्वा पितृदेवाः समागताः |<br>
उत्पाट्य मेषवृषणौ सहस्राक्षे न्यवेशयन् || १-४९-८</em>

तदा प्रभृति काकुत्स्थ पितृदेवाः समागताः |<br>
अफलान् भुंजते मेषान् फलैस्तेषामयोजयन् || १-४९-९
 	<audio controls="" preload="none">	<source src="./media/B49(10).mp3" type="audio/mpeg"> 	</audio> 
 	<audio controls="" preload="none">	<source src="./media/B49(11).mp3" type="audio/mpeg"> 	</audio> 
 
		<audio controls="" preload="none">	<source src="./media/B49(12-15).mp3" type="audio/mpeg"> 	</audio> 
 	<audio controls="" preload="none">	<source src="./media/B49(16).mp3" type="audio/mpeg"> 	</audio> 
 	<audio controls="" preload="none">	<source src="./media/B49(16c-17a).mp3" type="audio/mpeg"> 	</audio> 
 	<audio controls="" preload="none">	<source src="./media/B49(17b,18).mp3" type="audio/mpeg"> 	</audio> 
 	<audio controls="" preload="none">	<source src="./media/B49(19).mp3" type="audio/mpeg"> 	</audio> 
 	<audio controls="" preload="none">	<source src="./media/B49(20).mp3" type="audio/mpeg"> 	</audio> 
 	<audio controls="" preload="none">	<source src="./media/B49(21).mp3" type="audio/mpeg"> 	</audio> 
 	<audio controls="" preload="none">	<source src="./media/B49(22).mp3" type="audio/mpeg"> 	</audio> 

इति वाल्मीकिरामायणे आदिकाव्ये बालकाण्डे 
एकोनपंचाशः सर्गः
undefined
undefined
undefined

पृष्ट्वा तु कुशलं तत्र परस्परसमागमे |<br>
कथान्ते सुमतिर्वाक्यं व्याजहार महामुनिम् || १-४८-१

इमौ कुमारौ भद्रं ते देवतुल्यपराक्रमौ |<br>
गजसिंहगती वीरौ शार्दूलवृषभोपमौ || १-४८-२<br>
पद्मपत्रविशालाक्षौ खड्गतूणीधनुर्धरौ |<br>
अश्विनाविव रूपेण समुपस्थितयौवनौ || १-४८-३<br>
यदृच्छयैव गां प्राप्तौ देवलोकादिवामरौ |<br>
कथं पद्भ्यामिह प्राप्तौ किमर्थं कस्य वा मुने || १-४८-४

भूषयन्ताविमं देशं चन्द्रसूर्याविवाम्बरम् |<br>
परस्परेण सदृशौ प्रमाणेङ्गितचेष्टितैः || १-४८-५<br>
किमर्थं च नरश्रेष्ठौ संप्राप्तौ दुर्गमे पथि |<br>
वरायुधधरौ वीरौ श्रोतुमिच्छामि तत्त्वतः || १-४८-६

तस्य तद्वचनं श्रुत्वा यथावृत्तं न्यवेदयत् |<br>
सिद्धाश्रमनिवासं च राक्षसानां वधं तथा | १-४८-७

विश्वामित्रवचः श्रुत्वा राजा परमविस्मितः || १-४८-७<br>
अतिथी परमौ प्राप्तं पुत्रौ दशरथस्य तौ |<br>
पूजयामास विधिवत् सत्कारार्हौ महाबलौ || १-४८-८

ततः परमसत्कारं सुमतेः प्राप्य राघवौ |<br>
उष्य तत्र निशामेकां जग्मतुर्मिथिलां ततः || १-४८-९

तां दृष्ट्वा मुनयः सर्वे जनकस्य पुरीं शुभाम् |<br>
साधु साध्विति शंसन्तो मिथिलां समपूजयन् || १-४८-१०

मिथिलोपवने तत्र आश्रमं दृश्य राघवः |<br>
पुराणं निर्जनं रम्यं पप्रच्छ मुनिपुंगवम् || १-४८-११

इदमाश्रमसंकाशं किं न्विदं मुनिवर्जितम् |<br>
श्रोतुमिच्छामि भगवन् कस्यायं पूर्व आश्रमः || १-४८-१२

तच्छ्रुत्वा राघवेणोक्तं वाक्यं वाक्यविशारदः |<br>
प्रत्युवाच महातेजा विश्वमित्रो महामुनिः || १-४८-१३

हन्त ते कथयिष्यामि शृणु तत्त्वेन राघव |<br>
यस्यैतदाश्रमपदं शप्तं कोपान्महात्मना || १-४८-१४

गौतमस्य नरश्रेष्ठ पूर्वमासीन्महात्मनः |<br>
आश्रमो दिव्यसंकाशः सुरैरपि सुपूजितः || १-४८-१५

स चात्र तप आतिष्ठदहल्यासहितः पुरा |<br>
वर्षपूगान्यनेकानि राजपुत्र महायशः || १-४८-१६

तस्यान्तरं विदित्वा तु सहस्राक्षः शचीपतिः |<br>
मुनिवेषधरो भूत्वाऽहल्यामिदमब्रवीत् || १-४८-१७

ऋतुकालं प्रतीक्षन्ते नार्थिनः सुसमाहिते |<br>
संगमं त्वहमिच्छामि त्वया सह सुमध्यमे || १-४८-१८

मुनिवेषं सहस्राक्षं विज्ञाय रघुनंदन |<br>
मतिं चकार दुर्मेधा देवराजकुतूहलात् || १-४८-१९

अथाब्रवीत् सुरश्रेष्ठं कृतार्थेनान्तरात्मना |<br>
कृतार्थास्मि सुरश्रेष्ठ गच्छ शीघ्रमितः प्रभो || १-४८-२०<br>
आत्मानं मां च देवेश सर्वदा रक्ष गौतमात् |

इन्द्रस्तु प्रहसन् वाक्यमहल्यामिदमब्रवीत् || १-४८-२१<br>
सुश्रोणि परितुष्टोऽस्मि गमिष्यामि यथागतम् |

एवं संगम्य तु तया निश्चक्रामोटजात्ततः || १-४८-२२<br>
स संभ्रमात्त्वरन् राम शङ्कितो गौतमं प्रति |

गौतमं स ददर्शाथ प्रविशन्तं महामुनिम् || १-४८-२३<br>
देवदानवदुर्धर्षं तपोबलसमन्वितम् |<br>
तीर्थोदकपरिक्लिन्नं दीप्यमानमिवानलम् || १-४८-२४<br>
गृहीतसमिधं तत्र सकुशं मुनिपुंगवम् |

दृष्ट्वा सुरपतिस्त्रस्तो विषण्णवदनोऽभवत् || १-४८-२५<br>
अथ दृष्ट्वा सहस्राक्षं मुनिवेषधरं मुनिः |<br>
दुर्वृत्तं वृत्तसंपन्नो रोषाद्वचनमब्रवीत् || १-४८-२६

मम रूपं समास्थाय कृतवानसि दुर्मते |<br>
अकर्तव्यमिदं यस्मात् विफलस्त्वं भविष्यति || १-४८-२७

गौतमेनैवमुक्तस्य स रोषेण महात्मना |<br>
पेततुर्वृषणौ भूमौ सहस्राक्षस्य तत्क्षणात् || १-४८-२८

तथा शप्त्वा च वै शक्रं भार्यामपि च शप्तवान् |<br>
इह वर्षसहस्राणि बहूनि निवसिष्यसि || १-४८-२९<br>
वायुभक्षा निराहारा तप्यन्ती भस्मशायिनी |<br>
अदृश्या सर्वभूतानामाश्रमेऽस्मिन् निवत्स्यसि || १-४८-३०

यदा त्वेतद्वनं घोरं रामो दशरथात्मजः |<br>
आगमिष्यति दुर्धर्षस्तदा पूता भविष्यसि || १-४८-३१

तस्यातिथ्येन दुर्वृत्ते लोभमोहविवर्जिता |<br>
मत्सकाशे मुदा युक्ता स्वं वपुर्धारयिष्यसि || १-४८-३२

एवमुक्त्वा महातेजा गौतमो दुष्टचारिणीम् |<br>
इममाश्रममुत्सृज्य सिद्धचारणसेविते |<br>
हिमवच्छिखरे रम्ये तपस्तेपे महातपाः || १-४८-३३
undefined
undefined
undefined

गते रामे प्रशांतात्मा रामो दाशरथिर्धनुः |<br>
वरुणायाप्रमेयाय ददौ हस्ते महायशाः || १-७७-१

अभिवाद्य ततो रामो वसिष्ठ प्रमुखानृषीन् |<br>
पितरं विह्वलं दृष्ट्वा प्रोवाच रघुनंदनः || १-७७-२

जामदग्न्यो गतो रामः प्रयातु चतुरङ्गिगिणी |<br>
अयोध्याभिमुखी सेना त्वया नाथेन पालिता || १-७७-३
4,5
रामस्य वचनं श्रुत्वा राजा दशरथः सुतम् |<br>
बाहुभ्यां संपरिष्वज्य मूर्ध्नि चाघ्राय राघवम् || १-७७-४<br>
गतो राम इति श्रुत्वा हृष्टः प्रमुदितो नृपः |<br>
पुनर्जातं तदा मेने पुत्रमात्मानमेव च || १-७७-५

चोदयामास तां सेनां जगामाशु ततः पुरीम् |<br>
पताकाध्वजिनीं रम्यां तूर्योद्घुष्टनिनादिताम् || १-७७-६<br>
सिक्तराजपथां रम्यां प्रकीर्णकुसुमोत्कराम् |<br>
राजप्रवेशसुमुखैः पौरैर्मंगलपाणिभिः || १-७७-७<br>
संपूर्णां प्राविशद्राजा जनौघैः समलंकृताम् |

पौरैः प्रत्युद्गतो दूरं द्विजैश्च पुरवासिभिः || १-७७-८<br>
पुत्रैरनुगतः श्रीमान् श्रीमद्भिश्च महायशाः |<br>
प्रविवेश गृहं राजा हिमवत्सदृशं प्रियम् || १-७७-९

ननन्द स्वजनै राजा गृहे कामैः सुपूजितः |<br>
कौसल्या च सुमित्रा च कैकेयी च सुमध्यमा || १-७७-१०<br>
वधूप्रतिग्रहे युक्ता याश्चान्या राजयोषितः |

ततः सीतां महाभागामूर्मिलां च यशस्विनीम् || १-७७-११<br>
कुशध्वजसुते चोभे जगृहुर्नृपयोषितः |

मंगलालापनैर्होमैः शोभिताः क्षौमवाससः || १-७७-१२<br>
देवतायतनान्याशु सर्वास्ताः प्रत्यपूजयन् |

अभिवाद्याभिवाद्यांश्च सर्वा राजसुतास्तदा || १-७७-१३<br>
रेमिरे मुदिताः सर्वा भर्तृभिः सहिता रहः |

कृतदाराः कृतास्त्राश्च सधनाः ससुहृज्जनाः || १-७७-१४<br>
शुश्रूषमाणाः पितरं वर्तयन्ति नरर्षभाः |

कस्यचित्त्वथ कालस्य राजा दशरधः सुतम् || १-७७-१५<br>
भरतं कैकेयीपुत्रमब्रवीद्रघुनन्दनः |

अयं केकयराजस्य पुत्रो वसति पुत्रक || १-७७-१६<br>
त्वां नेतुमागतो वीरो युधाजिन्मातुलस्तव |

श्रुत्वा दशरथस्यैतद्भरतः कैकेयीसुतः || १-७७-१७<br>
गमनायाभिचक्राम शत्रुघ्नसहितस्तदा |

आपृच्छ्य पितरं शूरो रामं चाक्लिष्टकर्मणम् || १-७७-१८<br>
मातृश्चापि नरश्रेष्टः शत्रुघ्नसहितो ययौ |

युधाजित् प्राप्य भरतं सशत्रुघ्नं प्रहर्षितः || १-७७-१९<br>
स्वपुरं प्राविशद्वीरः पिता तस्य तुतोष ह |

गते च भरते रामो लक्ष्मणश्च महाबलः || १-७७-२०<br>
पितरं देवसंकाशं पूजयामासतुस्तदा |

पितुराज्ञां पुरस्कृत्य पौरकार्याणि सर्वशः || १-७७-२१<br>
चकार रामः सर्वाणि प्रियाणि च हितानि च |<br>
मातृभ्यो मातृकार्याणि कृत्वा परमयंत्रितः || १-७७-२२<br>
गुरूणां गुरुकार्याणि काले कालेऽन्ववैक्षत |

एवं दशरथः प्रीतो ब्राह्मणा नैगमास्तथा || १-७७-२३<br>
रामस्य शीलवृत्तेन सर्वं विषयवासिनः |<br>
तेषामतियशा लोके रामः सत्यपराक्रमः || १-७७-२४<br>
स्वयम्भूरिव भूतानां बभूव गुणवत्तरः |

रामश्च सीतया सार्धं विजहार बहूनृतून् || १-७७-२५<br>
मनस्वी तद्गतमानस्य तस्या हृदि समर्पितः |

प्रिया तु सीता रामस्य दाराः पितृकृता इति || १-७७-२६<br>
गुणाद्रूपगुणाच्चापि प्रीतिर्भूयोऽभिवर्धते |

तस्याश्च भर्ता द्विगुणं हृदये परिवर्तते || १-७७-२७<br>
अन्तर्गतमपि व्यक्तमाख्याति हृदयं हृदा |

तस्य भूयो विशेषेण मैथिली जनकात्मजा |<br>
देवताभिः समा रूपे सीता श्रीरिव रूपिणी || १-७७-२८

तया स राजर्षिसुतोऽभिकामया<br>
समेयिवानुत्तमराजकन्यया |<br>
अतीव रामः शुशुभे मुदान्वितो<br>
विभुः श्रिया विष्णुरिवामरेश्वरः || १-७७-२९
undefined
undefined
undefined

ततो रात्र्यां व्यतीतायां सोपाध्यायः सबान्धवः |<br>
राजा दशरथो हृष्टः सुमंत्रमिदमब्रवीत् || १-६९-१

अद्य सर्वे धनाध्यक्षा धनमादाय पुष्कलम् |<br>
व्रजंत्वग्रे सुविहिता नानारत्नसमन्विताः || १-६९-२

चतुरंगबलं चापि शीघ्रं निर्यातु सर्वशः |<br>
ममाज्ञा समकालं च यानं युग्ममनुत्तमम् || १-६९-३

वसिष्ठो वामदेवश्च जाबालिरथ काश्यपः |<br>
मार्कण्डेयश्च दीर्घायुर्ऋषिः कात्यायनस्तथा || १-६९-४<br>
एते द्विजाः प्रयान्त्वग्रे स्यंदनं योजयस्व मे |<br>
यथा कालात्ययो न स्याद्दूता हि त्वरयन्ति माम् || १-६९-५

वचनाच्च नरेन्द्रस्य सेना च चतुरंगिणी |<br>
राजानमृषिभिः सार्धं व्रजंतं पृष्ठतोऽन्वगात् || १-६९-६

गत्वा चतुरहं मार्गं विदेहानभ्युपेयिवान् |<br>
राजा तु जनकः श्रीमान् श्रुत्वा पूजामकल्पयत् || १-६९-७

ततो राजानमासाद्य वृद्धं दशरथं नृपम् |<br>
जनको मुदितो राजा हर्षं च परमं ययौ || १-६९-८

उवाच वचनं श्रेष्ठो नरश्रेष्ठं मुदान्वितम् |<br>
स्वागतं ते नरश्रेष्ठः दिष्ट्या प्राप्तोऽसि राघव || १-६९-९<br>
पुत्रयोरुभयोः प्रीतिं लप्स्यसे वीर्यनिर्जिताम् |

दिष्ट्या प्राप्तो महातेजा वसिष्ठो भगवानृषिः || १-६९-१०<br>
सह सर्वैर्द्विजश्रेष्ठैर्देवैरिव शतक्रतुः |

दिष्ट्या मे निर्जिता विघ्ना दिष्ट्या मे पूजितं कुलम् || १-६९-११<br>
राघवैः सह संबंधाद्वीर्यश्रेष्ठैर्महात्मभिः |

श्वः प्रभाते नरेन्द्र त्वम् सम्वर्तयितुमर्हसि || १-६९-१२<br>
यज्ञस्यान्ते नरश्रेष्ठ विवाहमृषिसत्तमैः |

तस्य तद्वचनं श्रुत्वा ऋषिमध्ये नराधिपः || १-६९-१३<br>
वाक्यं वाक्यविदां श्रेष्ठः प्रत्युवाच महीपतिम् |

प्रतिग्रहो दातृवशः श्रुतमेतन्मया पुरा || १-६९-१४<br>
यथा वक्ष्यसि धर्मज्ञ तत् करिष्यामहे वयम् |

तद्धर्मिष्ठं यशस्यं च वचनं सत्यवादिनः || १-६९-१५<br>
श्रुत्वा विदेहाधिपतिः परं विस्मयमागतः |

ततः सर्वे मुनिगणाः परस्परसमागमे || १-६९-१६<br>
हर्षेण महता युक्तास्तां निशामवसन् सुखम् |

अथ रामो महातेजा लक्ष्मणेन समं ययौ || १-६९-१७<br>
विश्वामित्रं पुरस्कृत्य पितुः पादावुपस्पृशन् |

राजा च राघवौ पुत्रौ निशाम्य परिहर्षितः || १-६९-१८<br>
उवास परमप्रीतो जनकेन सुपूजितः |

जनकोऽपि महातेजाः क्रियां धर्मेण तत्त्ववित् |<br>
यज्ञस्य च सुताभ्यां च कृत्वा रात्रिमुवास ह || १-६९-१९
undefined
undefined
undefined

ततस्तानाकुलान् दृष्ट्वा विश्वामित्रास्त्रमोहितान् |<br>वसिष्ठश्चोदयामास कामधुक् सृज योगतः || १-५५-१

तस्या हुंकारतो जाताः कांबोजा रविसन्निभाः |<br>ऊधसस्त्वथ संजाताः पह्लवाः शस्त्रपाणयः || १-५५-२<br>
योनिदेशाच्च यवनाः शकृदेशाच्छकास्तथा |<br>रोमकूपेषु म्लेच्छाश्च हारीताः सकिरातकाः || १-५५-३

तैस्तन्निषूदितं सैन्यं विश्वमित्रस्य तत्क्षणात् |<br>सपदातिगजं साश्वं सरथं रघुनंदन || १-५५-४

दृष्ट्वा निषूदितं सैन्यं वसिष्ठेन महात्मना |<br>विश्वामित्रसुतानां तु शतं नानाविधायुधम् || १-५५-५<br>
अभ्यधावत् सुसंक्रद्धं वसिष्ठं जपतां वरम् |<br> हुङ्कारेणैव तान् सर्वान् निर्ददाह महानृषिः || 
१-५५-६

ते साश्वरथपादाता वसिष्ठेन महात्मना |<br>भस्मीकृता मुहूर्तेन विश्वामित्रसुतास्तदा || १-५५-७

दृष्ट्वा विनाशितान् पुत्रान् बलं च सुमहायशाः |<br>सव्रीडश्चिंतयाविष्टो विश्वामित्रोऽभवत्तदा || 
१-५५-८

समुद्र इव निर्वेगो भग्नदंष्ट्र इवोरगः |<br>उपरक्त इवादित्यः सद्यो निष्प्रभतां गतः || १-५५-९<br>
हतपुत्रबलो दीनो लूनपक्ष इव द्विजः |

हतसर्वबलोत्साहो निर्वेदं समपद्यत || १-५५-१०<br>स पुत्रमेकं राज्याय पालयेति नियुज्य च |<br>पृथिवीं 
क्षत्रधर्मेण वनमेवान्वपद्यत || १-५५-११

स गत्वा हिमवत्पारर्श्वं किंनरोरगसेवितम् |<br>महादेवप्रसादार्थं तपस्तेपे महातपाः || १-५५-१२

केनचित्त्वथ कालेन देवेशो वृषभध्वजः |<br>दर्शयामास वरदो विश्वामित्रं महामुनिम् || १-५५-१३

किमर्थं तप्यसे राजन् ब्रूहि यत्ते विवक्षितम् |<br>वरदोऽस्मि वरो यस्ते कांक्षितः सोऽभिधीयताम् 
|| १-५५-१४

एवमुक्तस्तु देवेन विश्वामित्रो महातपाः |<br>प्रणिपत्य महादेवं विश्वामित्रोऽब्रवीदिदम् || १-५५-१५

यदि तुष्टो महादेव धनुर्वेदो ममानघ |<br>साङ्गोपाङ्गोपनिषदः सरहस्यः प्रदीयताम् || १-५५-१६

यानि देवेषु चास्त्राणि दानवेषु महर्षिषु |<br>गंधर्वयक्षरक्षस्सु प्रतिभांतु ममानघ || १-५५-१७<br>तव 
प्रसादाद्भवतु देवदेव ममेप्सितम् |

एवमस्त्विति देवेशो वाक्यमुक्त्वा गतस्तदा || १-५५-१८

प्राप्य चास्त्राणि देवेशाद्विश्वामित्रो महाबलः |<br>दर्पेण महता युक्तो दर्पपूर्णोऽभवत्तदा || १-५५-१९

विवर्धमानो वीर्येण समुद्र इव पर्वणि |<br>हतं मेने तदा राम वसिष्ठमृषिसत्तमम् || १-५५-२०

ततो गत्वाश्रमपदं मुमोचास्त्राणि पार्थिवः |<br>यैस्तत्तपोवनं सर्वं निर्दग्धं चास्त्रतेजसा 
|| १-५५-२१

उदीर्यमाणमस्त्रं तद्विश्वामित्रस्य धीमतः |<br>दृष्ट्वा विप्रद्रुता भीता मुनयः शतशो दिशः || १-५५-२२

वसिष्ठस्य च ये शिष्याः ये च वै मृगपक्षिणः |<br>विद्रवन्ति भयाद्भीता नाना दिग्भ्यः सहस्रशः || १-५५-२३

वसिष्ठस्याश्रमपदं शून्यमासीन्महात्मनः |<br>मुहूर्तमिव निःशब्दमासीदिरिणसंनिभम् || १-५५-२४

वदतो वै वसिष्ठस्य मा भैष्टेति मुहुर्मुहुः |<br>नाशयाम्यद्य गाधेयं नीहारमिव भास्करः || १-५५-२५

एवमुक्त्वा महातेजा वसिष्ठो जपतां वरः |<br>विश्वामित्रं तदा वाक्यं सरोषमिदमब्रवीत् || १-५५-२६

आश्रमं चिरसंवृद्धं यद्विनाशितवानसि |<br>दुराचारो हि यन्मूढ तस्मात्त्वं न भविष्यसि || १-५५-२७

इत्युक्त्वा परमक्रुद्धो दण्डमुद्यम्य सत्वरः |<br>विधूम इव कालाग्निर्यमदण्डमिवापरम् || १-५५-२८
undefined
undefined
undefined

प्राप्तराज्यस्य रामस्य वाल्मीकिर्भगवानृषिः |<br>
चकार चरितं कृत्स्नं विचित्रपदमर्थवत् || १-४-१

चतुर्विंशत्सहस्त्राणि श्लोकानामुक्तवानृषिः |<br>
तथा सर्गशतान् पञ्च षट् काण्डानि तथोत्तरम् ||१-४-२

कृत्वापि तन्महाप्राज्ञः सभविष्यं सहोत्तरम् |<br>
चिन्तयामास कोन्वेतत्प्रयुञ्जीयादिति प्रभुः ||१-४-३

तस्य चिन्तयमानस्य महर्षेर्भावितात्मनः |<br>
अगृह्णीतां ततः पादौ मुनिवेषौ कुशीलवौ || १-४-४

कुशीलवौ तु धर्मज्ञौ राजपुत्रौ यशस्विनौ |<br>
भ्रातरौ स्वरसम्पन्नौ ददर्शाश्रमवासिनौ || १-४-५

स तु मेधाविनौ दृष्ट्वा वेदेषु परिनिष्ठितौ |<br>
वेदोपबृंहणार्थाय तावग्राहयत प्रभुः || १-४-६

काव्यं रामायणं कृत्स्न्नं सीतायाश्चरितं महत् |<br>
पौलस्त्यवधमित्येवं चकार चरितव्रतः || १-४-७

पाठ्ये गेये च मधुरं प्रमाणैस्त्रिभिरन्वितम् |<br>
जातिभिः सप्तभिर्बद्धं तन्त्रीलयसमन्वितम्  ||१-४-८

रसैः शृंगारकरुणहास्यरौद्रभयानकैः |<br>
वीरादिभी रसैर्युक्तं काव्यमेतदगायताम् ||१-४-९

तौ तु गान्धर्वतत्त्वज्ञौ स्थानमूर्च्छनकोविदौ |<br>
भ्रातरौ स्वरसम्पन्नौ गन्धर्वाविव रुपिणौ || १-४-१०

रूपलक्षणसम्पन्नौ मधुरस्वरभाषिणौ |<br>
बिम्बादिवोत्थितौ बिम्बौ रामदेहात्तथापरौ || १-४-११

तौ राजपुत्रौ कार्त्स्न्येन धर्म्यमाख्यानमुत्तमम् |<br>
वाचो विधेयं तत्सर्वं कृत्वा काव्यमनिन्दितौ || १-४-१२

ऋषीणां च द्विजातीनां साधूनां च समागमे |<br>
यथोपदेशं तत्त्वज्ञौ जगतुः सुसमाहितौ || १-४-१३

महात्मानौ महाभागौ सर्वलक्षणलक्षितौ |<br>
तौ कदाचित्समेतानामृषीणां भावितात्मनाम् |<br>
मध्येसभं समीपस्थाविदं काव्यमगायताम् || १-४-१४

तच्छ्रुत्वा मुनयः सर्वे बाष्पपर्याकुलेक्षणाः |<br>
साधु साध्विति तावूचुः परं विस्मयमागताः || १-४-१५

ते प्रीतमनसः सर्वे मुनयो धर्मवत्सलाः |<br>
प्रशशंसुः प्रशस्तव्यौ गायमानौ कुशीलवौ || १-४-१६

अहो गीतस्य माधुर्यं श्लोकानां च विशोषतः |<br>
चिरनिर्वृत्तमप्येतत् प्रत्यक्षमिव दर्शितम् || १-४-१७

प्रविश्य तावुभौ सुष्ठु तथा भावमगायताम् |<br>
सहितौ मधुरं रक्तं सम्पन्नं स्वरसम्पदा  || १-४-१८

एवं प्रशस्यमानौ तौ तपःश्लाघ्यैर्महर्षिभिः |<br>
संरक्ततरमत्यर्थं मधुरं तावगायताम् || १-४-१९

प्रीतः कश्चिन्मुनिस्ताभ्यां संस्थितः कलशं ददौ |<br>
प्रसन्नो वल्कलं कश्चिद्ददौ ताभ्यां महायशाः || १-४-२०

अन्यः कृष्णाजिनमदाद्यज्ञसूत्रं  तथापरः |<br>
कश्चित्कमण्डलुं प्रादान्मौञ्जीमन्यो महामुनिः || १-४-२१<br>
बृसीमन्यस्तदा प्रादात्कौपीनमपरो मुनिः |<br>
ताभ्यां ददौ तदा हृष्टः कुठारमपरो मुनिः || १-४-२२<br>
काषायमपरो वस्त्रं चिरमन्यो ददौ मुनिः |<br>
जटाबन्धनमन्यस्तु काष्ठरज्जुं मुदान्वितः || १-४-२३<br>
यज्ञभाण्डमृषिः कश्चित् काष्ठभारं तथापरः |<br>
औदुम्बरीं बृसीमन्यः स्वस्ति केचित्तदावदन्  || १-४-२४<br>
आयुष्यमपरे प्राहुर्मुदा तत्र महर्षयः |<br>
ददुश्चैवं वरान्सर्वे मुनयः सत्यवादिनः || १-४-२५

आश्चर्यमिदमाख्यानं मुनिना सम्प्रकीर्तितम् |<br>
परं कवीनामाधारं समाप्तं च यथाक्रमम् || १-४-२६

अभिगीतमिदं गीतं सर्वगीतेषु कोविदौ |<br>
आयुष्यं पुष्टिजनकं सर्वश्रुतिमनोहरम्	|| १-४-२७<br>
प्रशस्यमानौ सर्वत्र कदाचित्तत्र गायकौ |<br>
रथ्यासु राजमार्गेषु ददर्श भरताग्रजः || १-४-२८

स्ववेश्म चानिय ततो भ्रातरौ स कुशीलवौ |<br>
पूजयामास पूजार्हौ रामः शत्रुनिबर्हणः || १-४-२९

आसीनः काञ्चने दिव्ये स च सिंहासने प्रभुः |<br>
उपोपविष्टैः सचिवैर्भ्रातृभिश्च समन्वितः || १-४-३०

दृष्ट्वा तु रूपसम्पन्नौ विनीतौ भ्रातरावुभौ |<br>
उवाच लक्ष्मणं रामः शत्रुघ्नं भरतं तथा || १-४-३१

श्रूयतामेतदाख्यानमनयोर्देववर्चसोः |<br>
विचित्रार्थपदं सम्यग्गायकौ समचोदयत् || १-४-३२

तौ चापि मधुरं रक्तं स्वञ्चितायतनिःस्वनम् |<br>
तन्त्रीलयवदत्यर्थं विश्रुतार्थमगायताम् || १-४-३३

ह्लादयत्सर्वगात्राणि मनांसि हृदयानि च |<br>
श्रोत्राश्रयसुखं गेयं तद्बभौ जनसंसदि || १-४-३४

इमौ मुनी पार्थिवलक्षणान्वितौ <br>
कुशीलवौ चैव महातपस्विनौ |<br>
ममापि तद् भूतिकरं प्रचक्षते<br>
महानुभावं चरितं निबोधत || १-४-३५

ततस्तु तौ रामवचःप्रचोदितावगायतां मार्गविधानसम्पदा |<br>
स चापि रामः परिषद्गतः शनैर्बुभूषया सक्तमना बभूव || १-४-३६
undefined
undefined
undefined

अथ हैमवतीं राम दिशं त्यक्त्वा महामुनिः |<br>
पूर्वां दिशमनुप्राप्य तपस्तेपे सुदारुणम् || १-६५-१

मौनं वर्षसहस्रस्य कृत्वा व्रतमनुत्तमम् |<br>
चकाराप्रतिमं राम तपः परमदुष्करम् || १-६५-२

पूर्णे वर्षसहस्रे तु काष्ठभूतं महामुनिम् |<br>
विघ्नैर्बहुभिराधूतं क्रोधो नान्तरमाविशत् || १-६५-३<br>
स कृत्वा निश्चयं राम तप आतिष्ठदव्ययम् |

तस्य वर्षसहस्रस्य व्रते पूर्णे महाव्रतः || १-६५-४<br>
भोक्तुमारब्धवानन्नं तस्मिन् काले रघूत्तम |<br>
इन्द्रो द्विजातिर्भूत्वा तं सिद्धमन्नमयाचत || १-६५-५

तस्मै दत्त्वा तदा सिद्धं सर्वं विप्राय निश्चितः |<br>
निःषेषितेऽन्ने भगवानभुक्त्वैव महातपाः || १-६५-६<br>
न किंचिदवदद्विप्रं मौनव्रतमुपास्थितः |<br>
तथैवासीत्पुनः मौनमनुच्छ्वासं चकार ह || १-६५-७

अथ वर्षसहस्रं च नोच्छ्वसन्मुनिपुंगवः |<br>
तस्यानुच्छ्वसमानस्य मूर्ध्नि धूमो व्यजायत || १-६५-८<br>
त्रैलोक्यं येन संभ्रांतमातापितमिवाभवत् |

ततो देवर्षिगन्धर्वाः पन्नगोरगराक्षसाः || १-६५-९<br>
मोहिता तपसा तस्य तेजसा मंदरश्मयः |<br>
कश्मलोपहताः सर्वे पितामहमथाब्रुवन् || १-६५-१०

बहुभिः कारणैर्देव विश्वामित्रो महामुनिः |<br>
लोभितः क्रोधितश्चैव तपसा चाभिवर्धते || १-६५-११

न ह्यस्य वृजिनं किंचिद् दृश्यते सूक्ष्ममप्यथ |<br>
न दीयते यदि त्वस्य मनसा यदभीप्सितम् || १-६५-१२<br>
विनाशयति त्रैलोक्यं तपसा स चराचरम् |

व्याकुलाश्च दिशः सर्वा न च किंचित् प्रकाशते || १-६५-१३<br>
सागराः क्षुभिताः सर्वे विशीर्यन्ते च पर्वताः |

प्रकंपते च वसुधा वायुर्वातीह संकुलः || १-६५-१४<br>
ब्रह्मन्न प्रतिजानीमो नास्तिको जायते जनः |

सम्मूढमिव त्रैलोक्यं संप्रक्षुभितमानसम् || १-६५-१५<br>
भास्करो निष्प्रभश्चैव महर्षेस्तस्य तेजसा |

बुद्धिं न कुरुते यावन्नाशे देव महामुनिः || १-६५-१६<br>
तावत्प्रसादो भगवानग्निरूपो महाद्युतिः |

कालाग्निना यथा पूर्वं त्रैलोक्यं दह्यतेऽखिलम् || १-६५-१७<br>
देवराज्यं चिकीर्षेत दीयतामस्य यन्मतम् |

ततः सुरगणाः सर्वे पितामहपुरोगमाः || १-६५-१८<br>
विश्वामित्रं महात्मानं वाक्यं मधुरमब्रुवन् |

ब्रह्मर्षे स्वागतं तेऽस्तु तपसा स्म सुतोषिताः || १-६५-१९<br>
ब्राह्मण्यं तपसोग्रेण प्राप्तवानसि कौशिक |

दीर्घमायुश्च ते ब्रह्मन् ददामि समरुद्गणः || १-६५-२०<br>
स्वस्ति प्राप्नुहि भद्रं ते गच्छ सौम्य यथासुखम् |

पितामहवचः श्रुत्वा सर्वेषां त्रिदिवौकसाम् || १-६५-२१<br>
कृत्वा प्रणामं मुदितो व्याजहार महामुनिः |

ब्राह्मण्यं यदि मे प्राप्तं दीर्घमायुस्तथैव च || १-६५-२२<br>
ओंकारोऽथ वषट्कारो वेदाश्च वरयन्तु माम् |

क्षत्र वेदविदां श्रेष्ठो ब्रह्मवेदविदामपि || १-६५-२३<br>
ब्रह्मपुत्रो वसिष्ठो मामेवं वदतु देवताः |<br>
यद्ययं परमः कामः कृतो यान्तु सुरर्षभाः || १-६५-२४

ततः प्रसादितो देवैर्वसिष्ठो जपतां वरः |<br>
सख्यं चकार ब्रह्मर्षिरेवमस्त्विति चाब्रवीत् || १-६५-२५

ब्रह्मर्षिस्त्वं न संदेहः सर्वं संपद्यते तव |<br>
इत्युक्त्वा देवताश्चापि सर्वा जग्मुर्यथागतम् || १-६५-२६

विश्वामित्रोऽपि धर्मात्मा लब्ध्वा ब्राह्मण्यमुत्तमम् |<br>
पूजयामास ब्रह्मर्षिं वसिष्ठं जपतां वरम् || १-६५-२७

कृतकामो महीं सर्वां चचार तपसि स्थितः |<br>
एवं त्वनेन ब्राह्मण्यं प्राप्तं राम महात्मना || १-६५-२८

एष राम मुनिश्रेष्ठ एष विग्रहवान् तपः |<br>
एष धर्मः परो नित्यं वीर्यस्यैष परायणम् || १-६५-२९

एवमुक्त्वा महातेजा विरराम द्विजोत्तमः |<br>
शतानंदवचः श्रुत्वा रामलक्ष्मणसंनिधौ ||१-६५-३०<br>
जनकः प्रांजलिर्वाक्यमुवाच कुशिकात्मजम् |

धन्योऽस्म्यनुगृहीतोऽस्मि यस्य मे मुनिपुंगव || १-६५-३१<br>
यज्ञं काकुत्स्थसहितः प्राप्तवानसि कौशिक |

पावितोऽहं त्वया ब्रह्मन् दर्शनेन महामुने || १-६५-३२<br>
गुणा बहुविधाः प्राप्तास्तव संदर्शनान्मया |

विस्तरेण च वै ब्रह्मन् कीर्त्यमानं महत्तपः || १-६५-३३<br>
श्रुतं मया महातेजो रामेण च महात्मना |

सदस्यैः प्राप्य च सदः श्रुतास्ते बहवो गुणाः || १-६५-३४<br>
अप्रमेया तपस्तुभ्यमप्रमेयं च ते बलम् |<br>
अप्रमेया गुणाश्चैव नित्यं ते कुशिकात्मज || १-६५-३५

तृप्तिराश्चर्यभूतानां कथानां नास्ति मे विभो |<br>
कर्मकालो मुनिश्रेष्ठ लम्बते रविमण्डलम् || १-६५-३६

श्वः प्रभाते महातेजो द्रष्टुमर्हसि मां पुनः |<br>
स्वागतं जपतां श्रेष्ठ मामनुज्ञातुमर्हसि || १-६५-३७

एवमुक्तो मुनिवरः प्रशस्य पुरुषर्षभम् |<br>
विससर्जाशु जनकं प्रीतं प्रीतिमांस्तदा || १-६५-३८

एवमुक्त्वा मुनिश्रेष्ठं वैदेहो मिथिलाधिपः |<br>
प्रदक्षिणं चकाराशु सोपाध्यायः सबांधवः || १-६५-३९

विश्वामित्रोऽपि धर्मात्मा सहरामः सलक्ष्मणः |<br>
स्वं वासमभिचक्राम पूज्यमानो महर्षिभिः || १-६५-४०
undefined
undefined
undefined

			अथ तस्याप्रमेयस्य वचनं परिपृच्छतः |<br>
			विश्वामित्रो महातेजा व्याख्यातुमुपचक्रमे || १-२९-१

			इह राम महाबाहो विष्णुर्देवनमस्कृतः |<br>
			वर्षाणि सुबहूनीह तथा युगशतानि च || १-२९-२<br>
			तपश्चरणयोगार्थमुवास सुमहातपाः |

			एष पूर्वाश्रमो राम वामनस्य महात्मनः || १-२९-३<br>
			सिद्धाश्रम इति ख्यातः सिद्धो ह्यत्र महातपाः |

			एतस्मिन्नेव काले तु राजा वैरोचनिर्बलिः || १-२९-४<br>
			निर्जित्य दैवतगणान् सेन्द्रान् समरुद्गणान् |<br>
			कारयामास तद्राज्यं त्रिषु लोकेषु विश्रुतः || १-२९-५

			यज्ञं चकार सुमहानसुरेन्द्रो महाबलः |<br>
			बलेस्तु यजमानस्य देवाः साग्निपुरोगमाः |<br>
			समागम्य स्वयं चैव विष्णुमूचुरिहाश्रमे || १-२९-६

			बलिर्वैरोचनिर्विष्णो यजते यज्ञमुत्तमम् |<br>
			असमाप्तव्रते तस्मिन् स्वकार्यमभिपद्यताम् || १-२९-७

			ये चैनमभिवर्तन्ते याचितार इतस्ततः |<br>
			यच्च यत्र यथावच्च सर्वं तेभ्यः प्रयच्छति || १-२९-८

			स त्वं सुरहितार्थाय मायायोगमुपाश्रितः |<br>
			वामनत्वं गतो विष्णो कुरु कल्याणमुत्तमम् || १-२९-९

			एतस्मिन्नन्तरे राम काश्यपोऽग्निसमप्रभः |<br>
			अदित्या सहितो राम दीप्यमान इवौजसा || १-२९-१०<br>
			देवीसहायो भगवान् दिव्यं वर्षसहस्रकम् |<br>
			व्रतं समाप्य वरदं तुष्टाव मधुसूदनम् || १-२९-११

			तपोमयं तपोराशिं तपोमूर्तिं तपात्मकम् |<br>
			तपसा त्वां सुतप्तेन पश्यामि पुरोषोत्तमम् || १-२९-१२

			शरीरे तव पश्यामि जगत्सर्वमिदं प्रभो |<br>
			त्वमनादिरनिर्देश्यस्त्वामहं शरणं गतः || १-२९-१३

			तमुवाच हरिः प्रीतः कश्यपं धूतकल्मषम् |<br>
			वरं वरय भद्रं ते वरार्होऽसि मतो मम || १-२९-१४

			तच्छ्रुत्वा वचनं तस्य मारीचः कश्यपोऽब्रवीत् |<br>
			अदित्या देवतानां च मम चैवानुयाचितम् || १-२९-१५<br>
			वरं वरद सुप्रीतो दातुमर्हसि सुव्रत |

			पुत्रत्वं गच्छ भगवन्नदित्या मम चानघ || १-२९-१६<br>
			भ्राता भव यवीयांस्त्वं शक्रस्यासुरसूदन |<br>
			शोकार्तानां तु देवानां साहाय्यं कर्तुमर्हसि || १-२९-१७

			अयं सिद्धाश्रमो नाम प्रसादात्ते भविष्यति |<br>
			सिद्धे कर्मणि देवेश उत्तिष्ठ भगवन्नितः || १-२९-१८

			अथ विष्णुर्महातेजा अदित्यां समजायत |<br>
			वामनं रूपमास्थाय वैरोचनिमुपागमत् || १-२९-१९

			त्रीन्पदानथ भिक्षित्वा प्रतिगृह्य च मेदिनीम् |<br>
			आक्रम्य लोकान् लोकार्थो सर्वलोकहिते रतः || १-२९-२०<br>
			महेन्द्राय पुनः प्रादात् नियम्य बलिमोजसा |<br>
			त्रैलोक्यं स महातेजाश्चक्रे शक्रवशं पुनः || १-२९-२१

			तेनैष पूर्वमाक्रान्त आश्रमः श्रमनाशनः |<br>
			मयापि भक्त्या तस्यैष वामनस्योपभुज्यते || १-२९-२२

			एनमाश्रममायान्ति राक्षसा विघ्नकारिणः |<br>
			अत्र ते पुरुषव्याघ्र हन्तव्या दुष्टचारिणः || १-२९-२३

			अद्य गच्छामहे राम सिद्धाश्रममनुत्तमम् |<br>
			तदाश्रमपदं तात तवाप्येतद्यथा मम || १-२९-२४

			इत्युक्त्वा परमप्रीतो गृह्य रामं सलक्ष्मणम् |<br>
			प्रविशन्नाश्रमपदं व्यरोचत महामुनिः |<br>
			शशीव गतनीहारः पुनर्वसुसमन्वितः || १-२९-२५

            तं दृष्ट्वा मुनयः सर्वे सिद्धाश्रमनिवासिनः |<br>
			उत्पत्योत्पत्य सहसा विश्वामित्रमपूजयन् || १-२९-२६

			यथार्हं चक्रिरे पूजां विश्वामित्राय धीमते |<br>
			तथैव राजपुत्राभ्यामकुर्वन्नतिथिक्रियाम् || १-२९-२७

			मुहूर्तमथ विश्रान्तौ राजपुत्रावरिन्दमौ |<br>
			प्रांजली मुनिशार्दूलमूचतू रघुनंदनौ || १-२९-२८

			अद्यैव दीक्षां प्रविश भद्रं ते मुनिपुंगव |<br>
			सिद्धाश्रमोऽयं सिद्धः स्यात् सत्यमस्तु वचस्तव || १-२९-२९

			एवमुक्तो महातेजा विश्वामित्रो महानृषिः |<br>
			प्रविवेश तदा दीक्षां नियतो नियतेन्द्रियः || १-२९-३०

			कुमारावेव तां रात्रिमुषित्वा सुसमाहितौ |<br>
			प्रभातकाले चोत्थाय पूर्वां संध्यामुपास्य च || १-२९-३१<br>
			प्रशुची परं जप्यं समाप्य नियमेन च |<br>
			हुताग्निहोत्रमासीनं विश्वामित्रमवन्दताम् || १-२९-३२
undefined
undefined
undefined

निर्वृत्ते तु क्रतौ तस्मिन् हयमेधे महात्मनः |<br>
प्रतिगृह्य सुरा भागान् प्रतिजग्मुर्यथागतम् || १-१८-१

समाप्तदीक्षानियमः पत्नीगणसमन्वितः |<br>
प्रविवेश पुरीं राजा सभृत्यबलवाहनः || १-१८-२

यथार्हं पूजितास्तेन राज्ञा च पृथिवीश्वराः |<br>
मुदिताः प्रययुर्देशान् प्रणम्य मुनिपुंगवम् || १-१८-३

श्रीमतां गच्छतां तेषां स्वगृहाणि पुरात्ततः |<br>
बलानि राज्ञां शुभ्राणि प्रहृष्टानि चकाशिरे || १-१८-४

गतेषु पृथिवीशेषु राजा दशरथस्तदा |<br>
प्रविवेश पुरीं श्रीमान् पुरस्कृत्य द्विजोत्तमान् || १-१८-५

शांतया प्रययौ सार्धमृष्यशृङ्गः सुपूजितः |<br>
अनुगम्यमानो राज्ञा च सानुयात्रेण धीमता || १-१८-६

एवं विसृज्य तान् सर्वान् राजा संपूर्णमानसः |<br>
उवास सुखितस्तत्र पुत्रोत्पत्तिं विचिंतयन् || १-१८-७

ततो यज्ञे समाप्ते तु ऋतूनां षट् समत्ययुः |<br>
ततश्च द्वादशे मासे चैत्रे नावमिके तिथौ || १-१८-८<br>
नक्षत्रेऽदितिदैवत्ये स्वोच्चसंस्थेषु पंचसु |<br>
ग्रहेषु कर्कटे लग्ने वाक्पताविंदुना सह || १-१८-९<br>
प्रोद्यमाने जगन्नाथं सर्वलोकनमस्कृतम् |<br>
कौसल्याजनयद्रामं सर्वलक्षणसंयुतम् || १-१८-१०<br>
विष्णोरर्धं महाभागं पुत्रमैक्ष्वाकुनंदनम् |<br>
लोहिताक्षं महाबाहुं रक्तौष्ठं दुंदुभिस्वनम् || १-१८-११

कौसल्या शुशुभे तेन पुत्रेणामिततेजसा |<br>
यथा वरेण देवानामदितिर्वज्रपाणिना || १-१८-१२

भरतो नाम कैकेय्यां जज्ञे सत्यपराक्रमः |<br>
साक्षाद्विष्णोश्चतुर्भागः सर्वैः समुदितो गुणैः || १-१८-१३

अथ लक्ष्मणशत्रुघ्नौ सुमित्राजनयत् सुतौ |<br>
वीरौ सर्वास्त्रकुशलौ विष्णोरर्धसमन्वितौ | १-१८-१४

पुष्ये जातस्तु भरतो मीनलग्ने प्रसन्नधीः |<br>
सार्पे जातौ तु सौमित्री कुळीरेऽभ्युदिते रवौ || १-१८-१५

राज्ञः पुत्रा महात्मानश्चत्वारो जज्ञिरे पृथक् |<br>
गुणवंतोऽनुरूपाश्च रुच्या प्रोष्ठपदोपमाः || १-१८-१६

जगुः कलं च गंधर्वा ननृतुश्चाप्सरोगणाः |<br>
देवदुंदुभयो नेदुः पुष्पवृष्टिश्च खात्पतत् || १-१८-१७<br>
उत्सवश्च महानासीदयोध्यायां जनाकुलः |

रथ्याश्च जनसंबाधा नटनर्तकसंकुलाः || १-१८-१८<br>
गायनैश्च विराविण्यो वादनैश्च तथापरैः |<br>
विरेजुर्विपुलास्तत्र सर्वरत्नसमन्विताः || १-१८-१९

प्रदेयांश्च ददौ राजा सूतमागधवंदिनाम् |<br>
ब्राह्मणेभ्यो ददौ वित्तं गोधनानि सहस्रशः || १-१८-२०

अतीत्यैकादशाहं तु नामकर्म तथाकरोत् |<br>
ज्येष्ठं रामं महात्मानं भरतं कैकयीसुतम् || १-१८-२१<br>
सौमित्री लक्ष्मणमिति शत्रुघ्नमपरं तथा |<br>
वसिष्ठः परमप्रीतो नामानि कुरुते तदा || १-१८-२२

ब्राह्मणान् भोजयामास पौरान् जानपदानपि |<br>
अददद्ब्राह्मणानां च रत्नौघममितं बहु || १-१८-२३<br>
तेषां जन्मक्रियादीनि सर्वकर्माण्यकारयत् |

तेषां केतुरिव ज्येष्ठो रामो रतिकरः पितुः |१-१८-२४<br>
बभूव भूयो भूतानां स्वयंभूरिव सम्मतः |

सर्वे वेदविदः शूराः सर्वे लोकहिते रताः || १-१८-२५<br>
सर्वे ज्ञानोपसंपन्नाः सर्वे समुदिता गुणैः |

तेषामपि महातेजा रामः सत्यपराक्रमः || १-१८-२६<br>
इष्टः सर्वस्य लोकस्य शशांक इव निर्मलः |

गजस्कन्धेऽश्वपृष्ठे च रथचर्यासु सम्मतः || १-१८-२७<br>
धनुर्वेदे च निरतः पितृशुश्रूषणे रतः |

बाल्यात् प्रभृति सुस्निग्धो लक्ष्मणो लक्ष्मिवर्धनः || १-१८-२८<br>
रामस्य लोकरामस्य भ्रातुर्ज्येष्ठस्य नित्यशः |

सर्वप्रियकरस्तस्य रामस्यापि शरीरतः || १-१८-२९<br>
लक्ष्मणो लक्ष्मिसंपन्नो बहिःप्राण इवापरः |

न च तेन विना निद्रां लभते पुरुषोत्तमः || १-१८-३०<br>
मृष्टमन्नमुपानीतमश्नाति न हि तं विना |

यदा हि हयमारूढो मृगयां याति राघवः || १-१८-३१<br>
तदैनं पृष्ठतोऽभ्येति स धनुः परिपालयन् |

भरतस्यापि शत्रुघ्नो लक्ष्मणावरजो हि सः || १-१८-३२<br>
प्राणैः प्रियतरो नित्यं तस्य चासीत्तथा प्रियः |

स चतुर्भिर्महाभागैः पुत्रैर्दशरथः प्रियैः || १-१८-३३<br>
बभूव परमप्रीतो देवैरिव पितामहः |

ते यदा ज्ञानसंपन्नाः सर्वे समुदिता गुणैः || १-१८-३४<br>
ह्रीमन्तः कीर्तिमन्तश्च सर्वज्ञा दीर्घदर्शिनः |<br>
तेषामेवं प्रभावाणां सर्वेषां दीप्ततेजसाम् || १-१८-३५<br>
पिता दशरथो हृष्टो ब्रह्मा लोकाधिपो यथा |

ते चापि मनुजव्याघ्रा वैदिकाध्ययने रताः || १-१८-३६<br>
पितृशुश्रूषणरता धनुर्वेदे च निष्ठिताः |

अथ राजा दशरथस्तेषां दारक्रियां प्रति || १-१८-३७<br>
चिंतयामास धर्मात्मा सोपाध्यायः सबान्धवः |

तस्य चिन्तयमानस्य मन्त्रि मध्ये महात्मनः || १-१८-३८<br>
अभ्यागच्छन्महातेजा विश्वामित्रो महामुनिः |

स राज्ञो दर्शनाकांक्षी द्वाराध्यक्षानुवाच ह || १-१८-३९<br>
शीघ्रमाख्यात मां प्राप्तं कौशिकं गाधिनः सुतम् |

तच्छ्रुत्वा वचनं तस्य राज्ञो वेश्म प्रदुद्रुवुः || १-१८-४०<br>
संभ्रान्तमनसः सर्वे तेन वाक्येन चोदिताः |

ते गत्वा राजभवनं विश्वामित्रमृषिं तदा || १-१८-४१<br>
प्राप्तमावेदयामासुर्नृपायेक्ष्वाकवे तदा |

तेषां तद्वचनं श्रुत्वा सपुरोधाः समाहितः || १-१८-४२<br>
प्रत्युज्जगाम संहृष्टो ब्रह्माणमिव वासवः |

तं दृष्ट्वा ज्वलितं दीप्त्या तापसं संशितव्रतम् || १-१८-४३<br>
प्रहृष्टवदनो राजा ततोऽर्घ्यमुपहारयत् |

स राज्ञः प्रतिगृह्यार्घ्यं शास्त्रदृष्टेन कर्मणा || १-१८-४४<br>
कुशलं चाव्ययं चैव पर्यपृच्छन्नराधिपम् |

पुरे कोशे जनपदे बान्धवेषु सुहृत्सु च || १-१८-४५<br>
कुशलं कौशिको राज्ञः पर्यपृच्छत् सुधार्मिकः |

अपि ते संनताः सर्वे सामन्ता रिपवो जिताः || १-१८-४६<br>
दैवं च मानुषं चैव कर्म ते साध्वनुष्ठितम् |

वसिष्ठं च समागम्य कुशलं मुनिपुंगवः || १-१८-४७<br>
ऋषींश्च तान् यथान्यायं महाभागानुवाच ह |

ते सर्वे हृष्टमनसस्तस्य राज्ञो निवेशनम् || १-१८-४८<br>
विविशुः पूजितास्तेन निषेदुश्च यथार्हतः |

अथ हृष्टमना राजा विश्वामित्रं महामुनिम् || १-१८-४९<br>
उवाच परमोदारो हृष्टस्तमभिपूजयन् |

यथामृतस्य संप्राप्तिर्यथा वर्षमनूदके || १-१८-५०<br>
यथा सदृशदारेषु पुत्रजन्माप्रजस्य वै |<br>
प्रणष्टस्य यथा लाभो यथा हर्षो महोदये || १-१८-५१<br>
तथैवागमनं मन्ये स्वागतं ते महामुने |

कं च ते परमं कामं करोमि किमु हर्षितः || १-१८-५२<br>
पात्रभूतोऽसि मे ब्रह्मन् दिष्ट्या प्राप्तोऽसि मानद |<br>
अद्य मे सफलं जन्म जीवितं च सुजीवितम् || १-१८-५३<br>
यस्माद् विप्रेन्द्रमद्राक्षं सुप्रभाता निशा मम |

पूर्वं राजर्षिशब्देन तपसा द्योतितप्रभः || १-१८-५४<br>
ब्रह्मर्षित्वमनुप्राप्तः पूज्योऽसि बहुधा मया |

तदद्भुतमभूत् विप्र पवित्रं परमं मम || १-१८-५५<br>
शुभक्षेत्रगतश्चाहं तव संदर्शनात् प्रभो |

ब्रूहि यत् प्रार्थितं तुभ्यं कार्यमागमनं प्रति || १-१८-५६<br>
इच्छाम्यनुगृहीतोऽहं त्वदर्थं परिवृद्धये |

कार्यस्य न विमर्शं च गंतुमर्हसि सुव्रत || १-१८-५७<br>
कर्ता चाहमशेषेण दैवतं हि भवान् मम |

मम चायमनुप्राप्तो महानभ्युदयो द्विज |<br>
तवागमनजः कृत्स्नो धर्मश्चानुत्तमो द्विज || १-१८-५८

इति हृदयसुखं निशम्य वाक्यम्<br>
श्रुतिसुखमात्मवता विनीतमुक्तम् |<br>
प्रथितगुणयशा गुणैर्विशिष्टः<br>
परमऋषिः परमं जगाम हर्षम् || १-१८-५९
undefined
undefined
undefined

ततः प्रभाते विमले कृतकर्मा नराधिपः |<br>
विश्वामित्रं महात्मानमाजुहाव सराघवम् || १-६६-१

तमर्चयित्वा धर्मात्मा शास्त्रदृष्टेन कर्मणा |<br>
राघवौ च महात्मानौ तदा वाक्यमुवाच ह || १-६६-२

भगवन् स्वागतं तेऽस्तु किं करोमि तवानघ |<br>
भवानाज्ञापयतु मामाज्ञाप्यो भवताह्यहम् || १-६६-३

एवमुक्तः स धर्मात्मा जनकेन महात्मना |<br>
प्रत्युवाच मुनिर्वीरं वाक्यं वाक्यविशारदः || १-६६-४

पुत्रौ दशरथस्येमौ क्षत्रियौ लोकविश्रुतौ |<br>
द्रष्टुकामौ धनुः श्रेष्ठं यदेतत्त्वयि तिष्ठति || १-६६-५

एतद्दर्शय भद्रं ते कृतकामौ नृपात्मजौ |<br>
दर्शनादस्य धनुषो यथेष्टं प्रतियास्यतः || १-६६-६

एवमुक्तस्तु जनकः प्रत्युवाच महामुनिम् |<br>
श्रूयतामस्य धनुषो यदर्थमिह तिष्ठति || १-६६-७

देवरात इति ख्यातो निमेः षष्ठो महीपतिः |<br>
न्यासोऽयं तस्य भगवन् हस्ते दत्तो महात्मना || १-६६-८

दक्षयज्ञवधे पूर्वं धनुरायम्य वीर्यवान् |<br>
रुद्रस्तु त्रिदशान् रोषात् सलीलमिदमब्रवीत् || १-६६-९

यस्माद्भागार्थिनो भागं नाकल्पयत मे सुराः |<br>
वरांगाणि महार्हाणि धनुषा शातयामि वः || १-६६-१०

ततो विमनसः सर्वे देवा वै मुनिपुंगव |<br>
प्रसादयन्ति देवेशं तेषां प्रीतोऽभवद्भवः || १-६६-११

प्रीतियुक्तस्तु सर्वेषां ददौ तेषां महात्मनाम् |<br>
तदेतद्देवदेवस्य धनूरत्नं महात्मनः || १-६६-१२<br>
न्यासभूतं तदा न्यस्तमस्माकं पूर्वजे विभो |

अथ मे कृषतः क्षेत्रं लांगलादुत्थिता मम || १-६६-१३<br>
क्षेत्रं शोधयता लब्धा नाम्ना सीतेति विश्रुता |

भूतलादुत्थिता सा तु व्यवर्धत ममात्मजा || १-६६-१४<br>
वीर्यशुल्केति मे कन्या स्थापितेयमयोनिजा |

भूतलादुत्थितां तां तु वर्धमानां ममात्मजाम् || १-६६-१५<br>
वरयामासुरागम्य राजानो मुनिपुंगव |

तेषां वरयतां कन्यां सर्वेषां पृथिवीक्षिताम् || १-६६-१६<br>
वीर्यशुल्केति भगवन्न ददामि सुतामहम् |

ततः सर्वे नृपतयः समेत्य मुनिपुंगव || १-६६-१७<br>
मिथिलामभ्युपागम्य वीर्यं जिज्ञासवस्तदा |

तेषां जिज्ञासमानानां शैवं धनुरुपाहृतम् || १-६६-१८<br>
न शेकुर्ग्रहणे तस्य धनुषस्तोलनेऽपि वा |

तेषां वीर्यवतां वीर्यमल्पं ज्ञात्वा महामुने || १-६६-१९<br>
प्रत्याख्याता नृपतयस्तन्निबोध तपोधन |

ततः परमकोपेन राजानो मुनिपुंगव || १-६६-२०<br>
अरुन्धन् मिथिलां सर्वे वीर्यसंदेहमागताः |

आत्मानमवधूतं ते विज्ञाय मुनिपुंगव || १-६६-२१<br>
रोषेण महताविष्टाः पीडयन् मिथिलां पुरीम् |

ततः संवत्सरे पूर्णे क्षयं यातानि सर्वशः || १-६६-२२<br>
साधनानि मुनिश्रेष्ठ ततोऽहं भृशदुःखितः |

ततो देवगणान् सर्वांस्तपसाहं प्रसादयम् || १-६६-२३<br>
ददुश्च परमप्रीताश्चतुरंगबलं सुराः |

ततो भग्ना नृपतयो हन्यमाना दिशो ययुः || १-६६-२४<br>
अवीर्या वीर्यसंदिग्धाः सामात्याः पापकारिणः |

तदेतन्मुनिशार्दूल धनुः परमभास्वरम् || १-६६-२५<br>
रामलक्ष्मणयोश्चापि दर्शयिष्यामि सुव्रत |

यद्यस्य धनुषो रामः कुर्यादारोपणं मुने |<br>
सुतामयोनिजां सीतां दद्यां दाशरथेरहम् || १-६६-२६
undefined
undefined
undefined

राम दाशरथे वीर वीर्यं ते श्रूयतेऽद्भुतम् |<br>
धनुषो भेदनं चैव निखिलेन मया श्रुतम् || १-७५-१

तदद्भुतमचिंत्यं च भेदनं धनुषस्तथा |<br>
तच्छ्रुत्वाहमनुप्राप्तो धनुर्गृह्यापरं शुभम् || १-७५-२

तदिदं घोरसंकाशं जामदग्न्यं महद्धनुः |<br>
पूरयस्व शरेणैव स्वबलं दर्शयस्व च || १-७५-३

तदहं ते बलं दृष्ट्वा धनुषोऽस्य प्रपूरणे |<br>
द्वंद्वयुद्धं प्रदास्यामि वीर्यश्लाघ्यमहं तव || १-७५-४

तस्य तद्वचनं श्रुत्वा राजा दशरथस्तदा |<br>
विषण्णवदनो दीनः प्रांजलिर्वाक्यमब्रवीत् || १-७५-५

क्षत्ररोषात् प्रशांतस्त्वं ब्राह्मणश्च महातपाः |<br>
बालानां मम पुत्राणामभयं दातुमर्हसि || १-७५-६

भार्गवाणां कुले जातः स्वाध्यायव्रतशालिनाम् |<br>
सहस्राक्षे प्रतिज्ञाय शस्त्रं प्रक्षिप्तवानसि || १-७५-७

स त्वं धर्मपरो भूत्वा काश्यपाय वसुंधराम् |<br>
दत्त्वा वनमुपागम्य महेन्द्रकृतकेतनः || १-७५-८

मम सर्वविनाशाय संप्राप्तस्त्वं महामुने |<br>
न चैकस्मिन् हते रामे सर्वे जीवामहे वयम् || १-७५-९

ब्रुवत्येवं दशरथे जामदग्न्यः प्रतापवान् |<br>
अनादृत्य तु तद्वाक्यं राममेवाभ्यभाषत || १-७५-१०

इमे द्वे धनुषी श्रेष्ठे दिव्ये लोकाभिपूजिते |<br>
दृढे बलवती मुख्ये सुकृते विश्वकर्मणा || १-७५-११

अनिसृष्टं सुरैरेकं त्र्यम्बकाय युयुत्सवे |<br>
त्रिपुरघ्नं नरश्रेष्ठ भग्नं काकुत्स्थ यत्त्वया || १-७५-१२

इदं द्वितीयं दुर्धर्षं विष्णोर्दत्तं सुरोत्तमैः |<br>
तदिदं वैष्णवं राम धनुः परपुरञ्जयम् || १-७५-१३<br>
समानसारं काकुत्स्थ रौद्रेण धनुषा त्विदम् |

तदा तु देवताः सर्वाः पृच्छन्ति स्म पितामहम् || १-७५-१४<br>
शितिकण्ठस्य विष्णोश्च बलाबलनिरीक्षया |<br>
अभिप्रायं तु विज्ञाय देवतानां पितामहः || १-७५-१५<br>
विरोधं जनयामास तयोः सत्यवतां वरः |

विरोधे तु महद्युद्धमभवद्रोमहर्षणम् || १-७५-१६<br>
शितिकण्ठस्य विष्णोश्च परस्परजयैषिणोः |

तदा तु जृम्भितं शैवं धनुर्भीमपराक्रमम् || १-७५-१७<br>
हुंकारेण महादेवः स्तम्भितोऽथ त्रिलोचनः |

देवैस्तदा समागम्य सर्षिसन्घैः सचारणैः || १-७५-१८<br>
याचितौ प्रशमं तत्र जग्मतुस्तौ सुरोत्तमौ |

जृम्भितं तद्धनुर्दृष्ट्वा शैवं विष्णुपराक्रमैः || १-७५-१९<br>
अधिकं मेनिरे विष्णुं देवाः सर्षिगणास्तदा |

धनू रुद्रस्तु संक्रुद्धो विदेहेषु महायशाः || १-७५-२०<br>
देवरातस्य राजर्षेर्ददौ हस्ते ससायकम् |

इदं च वैष्णवं राम धनुः परपुरञ्जयम् || १-७५-२१<br>
ऋचीके भार्गवे प्रादाद्विष्णुः सन्यासमुत्तमम् |

ऋचीकस्तु महातेजाः पुत्रस्याप्रतिकर्मणः || १-७५-२२<br>
पितुर्मम ददौ दिव्यं जमदग्नेर्महात्मनः |

न्यस्तशस्त्रे पितरि मे तपोबलसमन्विते || १-७५-२३<br>
अर्जुनो विदधे मृत्युं प्राकृतां बुद्धिमास्थितः |

वधमप्रतिरूपं तु पितुः श्रुत्वा सुदारुणम् |<br>
क्षत्रमुत्सादयन् रोषाज्जातं जातमनेकशः || १-७५-२४<br>
पृथिवीं चाखिलां प्राप्य काश्यपाय महात्मने |<br>
यज्ञस्यान्ते तदा राम दक्षिणां पुण्यकर्मणे || १-७५-२५<br>
दत्त्वा महेन्द्रनिलयः तपोबलसमन्वितः |

श्रुत्वा तु धनुषो भेदं ततोऽहं द्रुतमागतः || १-७५-२६<br>
तदेवं वैष्णवं राम पितृपैतामहं महत् |<br>
क्षत्रधर्मं पुरस्कृत्य गृह्णीष्व धनुरुत्तमम् || १-७५-२७

योजयस्व धनुःश्रेष्ठे शरं परपुरञ्जयम् |<br>
यदि शक्तोऽसि काकुत्स्थ द्वन्द्वं दास्यामि ते ततः || १-७५-२८
undefined
undefined
undefined

ततः प्रभाते जनकः कृतकर्मा महर्षिभिः |<br>
उवाच वाक्यं वाक्यज्ञः शतानंदं पुरोहितम् || १-७०-१

भ्राता मम महातेजा यवीयानतिधार्मिकः |<br>
कुशध्वज इति ख्यातः पुरीमध्यवसच्छुभाम् || १-७०-२<br>
वार्या फलकपर्यन्तां पिबन्निक्षुमतीं नदीम् |<br>
सांकाश्यां पुण्यसंकाशां विमानमिव पुष्पकम् || १-७०-३

तमहं द्रष्टुमिच्छामि यज्ञगोप्ता स मे मतः |<br>
प्रीतिं सोऽपि महातेजा इमां भोक्ता मया सह || १-७०-४

एवमुक्ते तु वचने शतानंदस्य संनिधौ |<br>
आगताः केचिदव्यग्रा जनकस्तान् समादिशत् || १-७०-५

शासनात्तु नरेन्द्रस्य प्रययुः शीघ्रवाजिभिः |<br>
समानेतुं नरव्याघ्रं विष्णुमिन्द्राज्ञया यथा || १-७०-६

सांकाश्यां ते समागम्य ददृशुश्च कुशध्वजम् |<br>
न्यवेदयन् यथावृत्तं जनकस्य च चिन्तितम् || १-७०-७

तद्वृत्तं नृपतिः श्रुत्वा दूतश्रेष्ठैर्महाजवैः |<br>
आज्ञया तु नरेन्द्रस्य आजगाम कुशध्वजः || १-७०-८

स ददर्श महात्मानं जनकं धर्मवत्सलम् |<br>
सोऽभिवाद्य शतानंदं जनकं चातिधार्मिकम् || १-७०-९<br>
राजार्हं परमं दिव्यमासनं चाध्यरोहत |

उपविष्टावुभौ तौ तु भ्रातरावमितौजसौ || १-७०-१०<br>
प्रेषयामासतुर्वीरौ मन्त्रिश्रेष्ठं सुदामनम् |

गच्छ मंत्रिपते शीघ्रमैक्ष्वाकममितप्रभम् || १-७०-११<br>
आत्मजैः सह दुर्धर्षमानयस्व समंत्रिणम् |

औपकार्यां स गत्वा तु रघूणां कुलवर्धनम् || १-७०-१२<br>
ददर्श शिरसा चैनमभिवाद्येदमब्रवीत् |

अयोध्याधिपते वीर वैदेहो मिथिलाधिपः || १-७०-१३<br>
स त्वां द्रष्टुं व्यवसितः सोपाध्यायपुरोहितम् |

मंत्रिश्रेष्ठवचः श्रुत्वा राजा सर्षिगणस्तदा || १-७०-१४<br>
सबन्धुरगमत्तत्र जनको यत्र वर्तते |

राजा च मंत्रिसहितः सोपाध्यायः सबांधवः || १-७०-१५<br>
वाक्यं वाक्यविदां श्रेष्ठो वैदेहमिदमब्रवीत् |

विदितं ते महाराज इक्ष्वाकुकुलदैवतम् || १-७०-१६<br>
वक्ता सर्वेषु कृत्येषु वसिष्ठो भगवानृषिः |

विश्वामित्राभ्यनुज्ञातः सह सर्वैर्महर्षिभिः || १-७०-१७<br>
एष वक्ष्यति धर्मात्मा वसिष्ठो मे यथाक्रमम् |<br>
तूष्णींभूते दशरथे वसिष्ठो भगवानृषिः || १-७०-१८<br>
उवाच वाक्यं वाक्यज्ञो वैदेहं सपुरोधसाम् |

अव्यक्तप्रभवो ब्रह्मा शाश्वतो नित्य अव्ययः || १-७०-१९<br>
तस्मान्मरीचिः संजज्ञे मरीचेः कश्यपः सुतः |<br>
विवस्वान् कश्यपाज्जज्ञे मनुर्वैवस्वतः स्मृतः || १-७०-२०

मनुः प्रजापतिः पूर्वमिक्ष्वाकुश्च मनोः सुतः |<br>
तमिक्ष्वाकुमयोध्यायां राजानं विद्धि पूर्वकम् || १-७०-२१

इक्ष्वाकोस्तु सुतः श्रीमान् कुक्षिरित्येव विश्रुतः |<br>
कुक्षेरथात्मजः श्रीमान् विकुक्षिरुपपद्यत || १-७०-२२

विकुक्षेस्तु महातेजा बाणः पुत्रः प्रतापवान् |<br>
बाणस्य तु महातेजा अनरण्यः प्रतापवान् || १-७०-२३

अनरण्यात्पृथुर्जज्ञे त्रिशंकुस्तु पृथोः सुतः |<br>
त्रिशंकोरभवत्पुत्रो धुन्धुमारो महायशाः || १-७०-२४

धुन्धुमारान्महातेजा युवनाश्वो महारथः |<br>
युवनाश्वसुतस्त्वासीन्मान्धाता पृथिवीपतिः || १-७०-२५

मान्धातुस्तु सुतः श्रीमान् सुसन्धिरुदपद्यत |<br>
सुसंधेरपि पुत्रौ द्वौ ध्रुवसंधिः प्रसेनजित् || १-७०-२६

यशस्वी ध्रुवसंधेस्तु भरतो नाम नामतः |<br>
भरतात्तु महातेजा असितो नाम जायत || १-७०-२७

यस्यैते प्रतिराजान उदपद्यन्त शात्रवः |<br>
हैहयास्तालजंघाश्च शूराश्च शशबिंदवः || १-७०-२८

तांस्तु स प्रतियुद्ध्यन् वै युद्धे राजा प्रवासितः |<br>
हिमवन्तमुपागम्य भार्याभ्यां सहितस्तदा || १-७०-२९

असितोऽल्पबलो राजा कालधर्ममुपेयिवान् |<br>
द्वे चास्य भार्ये गर्भिण्यौ बभूवतुरिति श्रुतम् || १-७०-३०<br>
एका गर्भविनाशार्थं सपत्न्यै सगरं ददौ |

ततः शैलवरे रम्ये बभूवाभिरतो मुनिः || १-७०-३१<br>
भार्गवश्च्यवनो नाम हिमवंतमुपाश्रितः |

तत्र चैका महाभागा भार्गवं देववर्चसम् || १-७०-३२<br>
ववन्दे पद्मपत्राक्षी कांक्षन्ती सुतमुत्तमम् |

तमृषिं साभ्युपागम्य कालिन्दी चाभ्यवादयत् || १-७०-३३<br>
स तामभ्यवदद्विप्रः पुत्रेप्सुं पुत्रजन्मनि |

तव कुक्षौ महाभागे सुपुत्रः सुमहाबलः || १-७०-३४<br>
महावीर्यो महातेजा अचिरात् संजनिष्यति |<br>
गरेण सहितः श्रीमान् मा शुचः कमलेक्षणे || १-७०-३५

च्यवनं च नमस्कृत्य राजपुत्री पतिव्रता |<br>
पत्या विरहिता तस्मात् पुत्रं देवी व्यजायत || १-७०-३६

सपत्न्या तु गरस्तस्यै दत्तो गर्भजिघांसया |<br>
सह तेन गरेणैव संजातः सगरोऽभवत् || १-७०-३७

सगरस्यासमंजस्तु असमंजादथांशुमान् |<br>
दिलीपोंऽशुमतः पुत्रो दिलीपस्य भगीरथः || १-७०-३८

भगीरथात्ककुत्स्थश्च ककुत्स्थस्य रघुस्तथा |<br>
रघोस्तु पुत्रस्तेजस्वी प्रवृद्धः पुरुषादकः || १-७०-३९<br>
कल्माषपादो ह्यभवत्तस्माज्जातस्तु शङ्खणः |

सुदर्शनः शंखणस्य अग्निवर्णः सुदर्शनात् || १-७०-४०<br>
शीघ्रगस्त्वग्निवर्णस्य शीघ्रगस्य मरुः सुतः |<br>
मरोः प्रशुश्रुकस्त्वासीदंबरीषः प्रशुश्रुकात् || १-७०-४१

अंबरीषस्य पुत्रोऽभून्नहुषश्च महीपतिः |<br>
नहुषस्य ययातिस्तु नाभागस्तु ययातिजः || १-७०-४२

नाभागस्य बभूवाजः अजाद्दशरथोऽभवत् |<br>
अस्माद्दशरथाज्जातौ भ्रातरौ रामलक्ष्मणौ || १-७०-४३

आदिवंशविशुद्धानां राज्ञां परमधर्मिणाम् |<br>
इक्ष्वाकुकुलजातानां वीराणां सत्यवादिनाम् || १-७०-४४<br>
रामलक्ष्मणयोरर्थे त्वत्सुते वरये नृप |<br>
सदृशाभ्यां नरश्रेष्ठ सदृशे दातुमर्हसि || १-७०-४५
undefined
undefined
undefined

विश्वामित्रवचः श्रुत्वा राघवः सहलक्ष्मणः |<br>
विस्मयं परमं गत्वा विश्वामित्रमथाब्रवीत् || १-४५-१

अत्यद्भुतमिदं ब्रह्मन् कथितं परमं त्वया |<br>
गंगावतरणं पुण्यं सागरस्यापि पूरणम् || १-४५-२

क्षणभूतेव नौ रात्रिः संवृत्तेयं परंतप |<br>
इमां चिंतयतोः सर्वां निखिलेन कथां तव || १-४५-३

तस्य सा शर्वरी सर्वा मम सौमित्रिणा सह |<br>
जगाम चिंतयानस्य विश्वामित्रकथां शुभाम् ||१-४५-४

ततः प्रभाते विमले विश्वामित्रं तपोधनम्|<br>
उवाच राघवो वाक्यं कृताह्निकमरिन्दमः || १-४५-५

गता भगवती रात्रिः श्रोतव्यं परमं श्रुतम् |<br>
तराम सरितं श्रेष्ठं पुण्यां त्रिपथगां नदीम् ||१-४५-६

नौरेषा हि सुखास्तीर्णा ऋषीणां पुण्यकर्मणाम् |<br>
भगवन्तमिह प्राप्तं ज्ञात्वा त्वरितमागता || १-४५-७

तस्य तद्वचनं श्रुत्वा राघवस्य महात्मनः |<br>
संतारं कारयामास सर्षिसंघस्य कौशिकः || १-४५-८

उत्तरं तीरमासाद्य संपूज्यर्षिगणं ततः |<br>
गंगाकूले निविष्टास्ते विशालां ददृशुः पुरिम् || १-४५-९

ततो मुनिवरस्तूर्णं जगाम सहराघवः |<br>
विशालां नगरीं रम्यां दिव्यां स्वर्गोपमां तदा || १-४५-१०

अथ रामो महाप्राज्ञो विश्वामित्रं महामुनिम् |<br>
पप्रच्छ प्रांजलिर्भूत्वा विशालामुत्तमां पुरीम् || १-४५-११

कतमो राजवंशोऽयं विशालायां महामुने |<br>
श्रोतुमिच्छामि भद्रं ते परं कौतूहलं हि मे || १-४५-१२

तस्य तद्वचनं श्रुत्वा रामस्य मुनिपुंगवः |<br>
आख्यातुं तत्समारेभे विशालस्य पुरातनम् || १-४५-१३

श्रूयतां राम शक्रस्य कथां कथयतः श्रुताम् |<br>
अस्मिन् देशे हि यद्वृत्तं शृणु तत्त्वेन राघव || १-४५-१४

पूर्वं कृतयुगे राम दितेः पुत्रा महाबलाः |<br>
अदितेश्च महाभागा वीर्यवन्तः सुधार्मिकाः || १-४५-१५

ततस्तेषां नरव्याघ्र बुद्धिरासीन्महात्मनाम् |<br>
अमरा निर्जराश्चैव कथं स्यामो निरामयाः || १-४५-१६

तेषां चिंतयतां तत्र बुद्धिरासीद्विपश्चिताम् |<br>
क्षीरोदमथनं कृत्वा रसं प्राप्स्याम तत्र वै || १-४५-१७

ततो निश्चित्य मथनं योक्त्रं कृत्वा च वासुकिम् |<br>
मन्थानं मन्दरं कृत्वा ममन्थुरमितौजसः || १-४५-१८

अथ वर्षसहस्रेण योक्त्रं सर्पशिरांसि च |<br>
वमन्त्यतिविषं तत्र ददंशुर्दशनैः शिलाः || १-४५-१९

उत्पपाताग्निसंकाशं हालाहलमहाविषम् |<br>
तेन दग्धं जगत्सर्वं सदेवासुरमानुषम् || १-४५-२०

अथ देवा महादेवं शंकरं शरणार्थिनः |<br>
जग्मुः पशुपतिं रुद्रं त्राहि त्राहीति तुष्टुवुः || १-४५-२१

एवमुक्तस्ततो देवैर्देवदेवेश्वरः प्रभुः |<br>
प्रादुरासीत् ततोऽत्रैव शंखचक्रधरो हरिः || १-४५-२२

उवाचैनं स्मितं कृत्वा रुद्रं शूलधरं हरिः |<br>
दैवतैर्मथ्यमाने तु तत्पूर्वं समुपस्थितम् || १-४५-२३<br>
तत्त्वदीयं सुरश्रेष्ठ सुराणामग्रतो हि यत् |<br>
अग्रपूजामिह स्थित्वा गृहाणेदं विषं प्रभो || १-४५-२४

इत्युक्त्वा च सुरश्रेष्ठस्तत्रैवान्तरधीयत |<br>
देवतानां भयं दृष्ट्वा श्रुत्वा वाक्यं तु शार्ङ्गिणः || १-४५-२५<br>
हालाहलं विषं घोरं संजग्राहामृतोपमम् |

देवान् विसृज्य देवेशो जगाम भगवान् हरः॥ १-४५-२६<br>
ततो देवासुराः सर्वे ममन्थू रघुनन्दन।

प्रविवेशाथ पातालं मन्थानः पर्वतोत्तमः॥ १-४५-२७<br>
ततो देवाः सगन्धर्वाः तुष्टुवुर्मधुसूदनम्।

त्वं गतिः सर्वभूतानां विशेषेण दिवौकसाम्॥ १-४५-२८<br>
पालयास्मान् महाबाहो गिरिमुद्धर्तुमर्हसि।

इति श्रुत्वा हृषीकेशः कामठं रूपमास्थितः॥ १-४५-२९<br>
पर्वतं पृष्ठतः कृत्वा शिश्ये तत्रोदधौ हरिः।

पर्वताग्रं तु लोकात्मा हस्तेनाक्रम्य केशवः॥ १-४५-३०<br>
देवानां मध्यतः स्थित्वा ममन्थ पुरुषोत्तमः।

अथ वर्षसहस्रेण आयुर्वेदमयः पुमान्॥ १-४५-३१<br>
उदतिष्ठत् सुधर्मात्मा सदण्डः सकमण्डलुः।<br>
पूर्वं धन्वन्तरिर्नाम अप्सराश्च सुवर्चसः॥ १-४५-३२

अप्सु निर्मथनादेव रसात्तस्माद्वरस्त्रियः।<br>
उत्पेतुर्मनुजश्रेष्ठ तस्मादप्सरसोऽभवन्॥ १-४५-३३

षष्टिः कोट्योऽभवंस्तासामप्सराणां सुवर्चसाम्।<br>
असन्ख्येयास्तु काकुत्स्थ यास्तासां परिचारिकाः॥ १-४५-३४

न ताः स्म प्रतिगृह्णन्ति सर्वे ते देवदानवाः।<br>
अप्रतिग्रहणादेव ता वै साधारणाः स्मृताः॥ १-४५-३५

वरुणस्य ततः कन्या वारुणी रघुनन्दन।<br>
उत्पपात महाभागा मार्गमाणा परिग्रहम्॥ १-४५-३६

दितेः पुत्रा न तां राम जगृहुर्वरुणात्मजाम्।<br>
अदितेस्तु सुता वीर जगृहुस्तामनिन्दिताम्॥ १-४५-३७

असुरास्तेन दैतेयाः सुरास्तेनादितेः सुताः।<br>
हृष्टाः प्रमुदिताश्चासन् वारुणीग्रहणात् सुराः॥ १-४५-३८

उच्चैःश्रवा हयश्रेष्ठो मणिरत्नं च कौस्तुभम्।<br>
उदतिष्ठन्नरश्रेष्ठ तथैवामृतमुत्तमम्॥ १-४५-३९

अथ तस्य कृते राम महानासीत् कुलक्षयः।<br>
अदितेस्तु ततः पुत्रा दितेः पुत्रानसूदयन्॥ १-४५-४०

एकतामगमन् सर्वे असुरा राक्षसैः सह।<br>
युद्धमासीन् महाघोरं वीरत्रैलोक्यमोहनम्॥ १-४५-४१

यदा क्षयं गतं सर्वं तदा विष्णुर्महाबलः।<br>
अमृतं सोऽहरत्तूर्णं मायामास्थाय मोहिनीम्॥ १-४५-४२

ये गताभिमुखं विष्णुमक्षरं पुरुषोत्तमम्।<br>
संपिष्टास्ते तदा युद्धे विष्णुना प्रभविष्णुना॥ १-४५-४३

अदितेरात्मजा वीरा दितेः पुत्रान्निजघ्‌निरे।<br>
अस्मिन् घोरे महायुद्धे दैतेयादित्ययोर्भृशम्॥ १-४५-४४

निहत्य दितिपुत्रांश्च राज्यं प्राप्य पुरन्दरः।<br>
शशास मुदितो लोकान् सर्षिसन्घान् सचारणान्॥ १-४५-४५
undefined
undefined
undefined

यस्मिंस्तु दिवसे राजा चक्रे गोदानमुत्तमम् |<br>
तस्मिंस्तु दिवसे शूरो युधाजित् समुपेयिवान् || १-७३-१

पुत्रः केकयराजस्य साक्षाद्भरतमातुलः |<br>
दृष्ट्वा पृष्ट्वा च कुशलं राजानमिदमब्रवीत् || १-७३-२

केकयाधिपती राजा स्नेहात् कुशलमब्रवीत् |<br>
येषां कुशलकामोऽसि तेषां संप्रत्यनामयम् || १-७३-३

स्वस्रीयं मम राजेन्द्र द्रष्टुकामो महीपतिः |<br>
तदर्थमुपयातोऽहमयोध्यां रघुनंदन || १-७३-४

श्रुत्वा त्वहमयोध्यायां विवाहार्थं तवात्मजान् |<br>
मिथिलामुपयातांस्तु त्वया सह महीपते || १-७३-५<br>
त्वरयाभ्युपयातोऽहं द्रष्टुकामः स्वसुः सुतम् |

अथ राजा दशरथः प्रियातिथिमुपस्थितम् || १-७३-६<br>
दृष्ट्वा परमसत्कारैः पूजार्हं समपूजयत् |

ततस्तामुषितो रात्रिं सह पुत्रैर्महात्मभिः || १-७३-७<br>
प्रभाते पुनरुत्थाय कृत्वा कर्माणि तत्त्ववित् |<br>
ऋषींस्तदा पुरस्कृत्य यज्ञवाटमुपागमत् || १-७३-८

युक्ते मुहूर्ते विजये सर्वाभरणभूषितैः |<br>
भ्रातृभिः सहितो रामः कृतकौतुकमंगलः || १-७३-९<br>
वसिष्ठं पुरतः कृत्वा महर्षीनपरानपि |

वशिष्ठो भगवानेत्य वैदेहमिदमब्रवीत् || १-७३-१०<br>
राजा दशरथो राजन् कृतकौतुकमङ्गलैः |<br>
पुत्रैर्नरवरश्रेष्ठ दातारमभिकांक्षते || १-७३-११

दातृप्रतिग्रहीतृभ्यां सर्वार्थाः संभवन्ति हि |<br>
स्वधर्मं प्रतिपद्यस्व कृत्वा वैवाह्यमुत्तमम् || १-७३-१२

इत्युक्तः परमोदारो वसिष्ठेन महात्मना |<br>
प्रत्युवाच महातेजा वाक्यं परमधर्मवित् || १-७३-१३

कः स्थितः प्रतिहारो मे कस्याज्ञा संप्रतीक्ष्यते |<br>
स्वगृहे को विचारोऽस्ति यथा राज्यमिदं तव || १-७३-१४

कृतकौतुकसर्वस्वा वेदिमूलमुपागताः |<br>
मम कन्या मुनिश्रेष्ठ दीप्ता वह्नेरिवार्चिषः || १-७३-१५

सद्योऽहं त्वत्प्रतीक्षोऽस्मि वेद्यामस्यां प्रतिष्ठितः |<br>
अविघ्नं कुरुतां राजा किमर्थं हि विलम्ब्यते || १-७३-१६

तद्वाक्यं जनकेनोक्तं श्रुत्वा दशरथस्तदा |<br>
प्रवेशयामास सुतान् सर्वानृषिगणानपि || १-७३-१७

ततो राजा विदेहानां वशिष्ठमिदमब्रवीत् |<br>
कारयस्व ऋषे सर्वानृषिभिः सह धार्मिक || १-७३-१८<br>
रामस्य लोकरामस्य क्रियां वैवाहिकीं प्रभो |

तथेत्युक्त्वा तु जनकं वशिष्ठो भगवानृषिः || १-७३-१९<br>
विश्वामित्रं पुरस्कृत्य शतानंदं च धार्मिकम् |<br>
प्रपामध्ये तु विधिवद्वेदीं कृत्वा महातपाः || १-७३-२०<br>
अलञ्चकार तां वेदीं गन्धपुष्पैः समंततः |<br>
सुवर्णपालिकाभिश्च चित्रकुम्भैश्च साङ्कुरैः || १-७३-२१<br>
अंकुराढ्यैः शरावैश्च धूपपात्रैः सधूपकैः |<br>
शंखपात्रैः श्रुवैः स्रुग्भिः पात्रैरर्घ्यादिपूजितैः || १-७३-२२<br>
लाजपूर्णैश्च पात्रीभिरक्षितैरपि संस्कृतैः |

दर्भैः समैः समास्तीर्य विधिवन्मंत्रपूर्वकम् || १-७३-२३<br>
अग्निमाधाय तं वेद्यां विधिमंत्रपुरस्कृतम् |<br>
जुहावाग्नौ महातेजा वशिष्ठो मुनिपुंगव || १-७३-२४

ततः सीतां समानीय सर्वाभरणभूषिताम् |<br>
समक्षमग्नेः संस्थाप्य राघवाभिमुखे तदा || १-७३-२५<br>
अब्रवीज्जनको राजा कौसल्यानंदवर्धनम् |

इयं सीता मम सुता सहधर्मचरी तव || १-७३-२६<br>
प्रतीच्छ चैनां भद्रं ते पाणिं गृह्णीष्व पाणिना |
 	<audio controls="" preload="none">	<source src="./media/B73 (27b,28a).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (28b,29a).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (29b,30a).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (30b,31a).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (31b,32a).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (32b,33a).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (33b,34a).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (34b,35a).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (35b,36).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (37,38).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (39).mp3" type="audio/mpeg"> 	</audio> 
 	<audio controls="" preload="none">	<source src="./media/B73 (40).mp3" type="audio/mpeg"> 	</audio> 

इति वाल्मीकिरामायणे आदिकाव्ये बालकाण्डे त्रिसप्ततितमः सर्गः
undefined
undefined
undefined

तपःस्वाध्यायनिरतं तपस्वी वाग्विदां वरम् |<br>
नारदं परिपप्रच्छ वाल्मीकिर्मुनिपुङ्गवम् || १-१-१

को न्वस्मिन् साम्प्रतं लोके गुणवान् कश्च वीर्यवान् |<br>
धर्मज्ञश्च कृतज्ञश्च सत्यवाक्यो दृढव्रतः 
|| १-१-२

<em>चारित्रेण च को युक्तः सर्वभूतेषु को हितः |<br>
विद्वान् कः कः समर्थश्च कश्चैकप्रियदर्शनः || १-१-३</em>

आत्मवान् को जितक्रोधो  द्युतिमान् कोऽनसूयकः |<br>
कस्य बिभ्यति देवाश्च जातरोषस्य संयुगे || १-१-४

एतदिच्छाम्यहं श्रोतुं परं कौतूहलं हि मे |<br>
महर्षे त्वं समर्थोऽसि ज्ञातुमेवंविधं नरम् 
|| १-१-५

श्रुत्वा चैतत्त्रिलोकज्ञो वाल्मीकेर्नारदो वचः |<br>श्रूयतामिति चामन्त्र्य प्रहृष्टो वाक्यमब्रवीत् 
|| १-१-६

बहवो दुर्लभाश्चैव ये त्वया कीर्तिता गुणाः |<br>मुने वक्ष्याम्यहं बुद्ध्वा तैर्युक्तः श्रूयतां नरः 
|| १-१-७

इक्ष्वाकुवंशप्रभवो रामो नाम जनैः श्रुतः |<br>नियतात्मा महावीर्यो द्युतिमान् धृतिमान् वशी || १-१-८

बुद्धिमान्नीतिमान्वाग्ग्मी श्रीमान् शत्रुनिबर्हणः |<br>विपुलांसो महाबाहुः कम्बुग्रीवो महाहनुः || 
१-१-९

महोरस्को महेष्वासो गूढजत्रुररिन्दमः |<br>आजानुबाहुः सुशिराः सुललाटः सुविक्रमः || १-१-१०

समः समविभक्ताङ्गः स्निग्धवर्णः प्रतापवान् |<br>पीनवक्षा विशालाक्षो लक्ष्मीवान् शुभलक्षणः || १-१-११

धर्मज्ञः सत्यसन्धश्च प्रजानां च हिते रतः |<br>यशस्वी ज्ञानसंपन्नः शुचिर्वश्यः समाधिमान् || १-१-१२

प्रजापतिसमः श्रीमान् धाता रिपुनिषूदनः |<br>रक्षिता जीवलोकस्य धर्मस्य परिरक्षिता|| १-१-१३

रक्षिता स्वस्य धर्मस्य स्वजनस्य च रक्षिता |<br>वेदवेदाङ्गतत्त्वज्ञो धनुर्वेदे च निष्ठितः || १-१-१४

सर्वशास्त्रार्थतत्त्वज्ञः स्मृतिमान् प्रतिभानवान् |<br>सर्वलोकप्रियः साधुरदीनात्मा विचक्षणः || 
१-१-१५

सर्वदाभिगतः सद्भिः समुद्र इव सिन्धुभिः |<br>आर्यः सर्वसमश्चैव सदैव प्रियदर्शनः || १-१-१६

स च सर्वगुणोपेतः कौसल्यानन्दवर्धनः |<br>समुद्र इव गाम्भीर्ये धैर्येण हिमवानिव || १-१-१७

विष्णुना सदृशो वीर्ये सोमवत्प्रियदर्शनः |<br>कालाग्निसदृशः क्रोधे क्षमया पृथिवीसमः || १-१-१८<br>
धनदेन समस्त्यागे सत्ये धर्म इवापरः |

तमेवं गुणसम्पन्नं रामं सत्यपराक्रमम् || १-१-१९<br>ज्येष्ठं श्रेष्ठगुणैर्युक्तं प्रियं दशरथस्सुतम् 
 |<br>प्रकृतीनां हितैर्युक्तं प्रकृतिप्रियकाम्यया || १-१-२०<br>यौवराज्येन संयोक्तुमैच्छत् 
प्रीत्या महीपतिः |

तस्याभिषेकसंभारान् दृष्ट्वा भार्याथ कैकयी || १-१-२१<br>पुर्वं दत्तवरा देवी वरमेनमयाचत |<br>
विवासनं च रामस्य भरतस्याभिषेचनम् || १-१-२२

स सत्यवचनाद् राजा धर्मपाशेन संयतः |<br>विवासयामास सुतं रामं दशरथः प्रियम् || १-१-२३

स जगाम वनं वीरः प्रतिज्ञामनुपालयन् |<br>पितुर्वचननिर्देशात् कैकेय्याः प्रियकारणात् || १-१-२४
तं व्रजन्तं प्रियो भ्राता लक्ष्मणोऽनुजगाम ह |<br>स्नेहाद्विनयसम्पन्नः सुमित्रानन्दवर्धनः || १-१-२५<br>
भ्रातरं दयितो भ्रातुः सौभ्रात्रमनुदर्शयन् |

रामस्य दयिता भार्या नित्यं प्राणसमा हिता || १-१-२६<br>जनकस्य कुले जाता देवमायेव निर्मिता |<br> 
सर्वलक्षणसम्पन्ना नारीणामुत्तमा वधूः || १-१-२७<br>सीताप्यनुगता रामं शशिनं रोहिणी यथा |

पौरैरनुगतो दूरं पित्रा दशरथेन च || १-१-२८<br>शृङ्गिबेरपुरे सूतं गङ्गाकूले व्यसर्जयत् |<br>गुहमासाद्य धर्मात्मा निषादाधिपतिं प्रियम् || १-१-२९<br>गुहेन सहितो रामो लक्ष्मणेन च सीतया |

ते वनेन वनं गत्वा नदीस्तीर्त्वा बहूदकाः || १-१-३०<br>चित्रकूटमनुप्राप्य भरद्वाजस्य शासनात् |<br>
रम्यमावसथं कृत्वा रममाणा वने त्रयः || १-१-३१<br>देवगन्धर्वसंकाशास्तत्र ते न्यवसन् सुखम् |

चित्रकूटं गते रामे पुत्रशोकातुरस्तदा || १-१-३२<br>राजा दशरथः स्वर्गं जगाम विलपन् सुतम् |

मृते तु तस्मिन् भरतो वसिष्ठप्रमुखैर्द्विजैः || १-१-३३<br>नियुज्यमानो राज्याय नैच्छद् राज्यं महाबलः 
|<br>स जगाम वनं वीरो रामपादप्रसादकः || १-१-३४

गत्वा तु स महात्मानं रामं सत्यपराक्रमम् |<br>अयाचद्भ्रातरं राममार्यभावपुरस्कृतः || १-१-३५<br>
त्वमेव राजा धर्मज्ञ इति रामं वचोऽब्रवीत् |

रामोऽपि परमोदारः सुमुखः सुमहायशाः || १-१-३६<br>न चैच्छत्पितुरादेशाद्राज्यं रामो महाबलः |

पादुके चास्य राज्याय न्यासं दत्त्वा पुनः पुनः || १-१-३७<br>निवर्तयामास ततो भरतं भरताग्रजः |

स काममनवाप्यैव रामपादावुपस्पृशन् || १-१-३८<br>नन्दिग्रामेऽकरोद्राज्यं रामागमनकाङ्क्षया |

गते तु भरते श्रीमान् सत्यसन्धो जितेन्द्रियः || १-१-३९<br>रामस्तु पुनरालक्ष्य नागरस्य जनस्य च |<br>
तत्रागमनमेकाग्रो दण्डकान्प्रविवेश ह |१-१-४०

प्रविश्य तु महारण्यं रामो राजीवलोचनः |<br>विराधं राक्षसं हत्वा शरभङ्गं ददर्श ह || १-१-४१<br>सुतीक्ष्णं चाप्यगस्त्यं च अगस्त्यभ्रातरं तथा |

अगस्त्यवचनाच्चैव जग्राहैन्द्रं शरासनम् || १-१-४२<br>खड्गं च परमप्रीतस्तूणी चाक्षयसायकौ |

वसतस्तस्य रामस्य वने वनचरैः सह  || १-१-४३<br>ऋषयोऽभ्यागमन्सर्वे वधायासुररक्षसाम् |

स तेषां प्रतिशुश्राव राक्षसानां तथा वने  || १-१-४४<br>
प्रतिज्ञातश्च रामेण वधः संयति रक्षसाम् |<br>
ऋषीणामग्निकल्पानां दण्डकारण्यवासिनाम् || १-१-४५

तेन तत्रैव वसता जनस्थाननिवासिनी  |<br>विरूपिता शूर्पणखा राक्षसी कामरूपिणी || १-१-४६

ततः शूर्पणखावाक्यादुद्युक्तान् सर्वराक्षसान् |<br>खरं त्रिशिरसं चैव दूषणं चैव राक्षसम् || १-१-४७<br>
निजघान रणे रामस्तेषां चैव पदानुगान् |

वने तस्मिन्निवसता जनस्थाननिवासिनाम् || १-१-४८<br>रक्षसां निहतान्यासन् सहस्राणि चतुर्दश |

ततो ज्ञातिवधं श्रुत्वा रावणः क्रोधमूर्छितः || १-१-४९<br>सहायं वरयामास मारीचं नाम राक्षसम् |

वार्यमाणः सुबहुशो मारीचेन स रावणः || १-१-५०<br>न विरोधो बलवता क्षमो रावण तेन ते |

अनादृत्य तु तद्वाक्यं रावणः कालचोदितः || १-१-५१<br>जगाम सहमारीचस्तस्याश्रमपदं तदा |

तेन मायाविना दूरमपवाह्य नृपात्मजौ || १-१-५२<br>जहार भार्यां रामस्य गृध्रं हत्वा जटायुषम् |

गृध्रं च निहतं दृष्ट्वा हृतां श्रुत्वा च मैथिलीम् || १-१-५३<br>राघवः शोकसन्तप्तो विललापाकुलेन्द्रियः 
|

ततस्तेनैव शोकेन गृध्रं दग्ध्वा जटायुषम् || १-१-५४<br>मार्गमाणो वने सीतां राक्षसं संददर्श ह |<br>
कबन्धं नाम रूपेण विकृतं घोरदर्शनम् || १-१-५५

तं निहत्य महाबाहुर्ददाह स्वर्गतश्च सः |<br>स चास्य कथयामास शबरीं धर्मचारिणीम् || १-१-५६<br>श्रमणीं धर्मनिपुणामभिगच्छेति राघव |

सोऽभ्यगच्छन्महातेजाः शबरीं शत्रुसूदनः || १-१-५७<br>शबर्या पूजितः सम्यग्रामो दशरथात्मजः |

पम्पातीरे हनुमता सङ्गतो वानरेण ह || १-१-५८<br>हनुमद्वचनाच्चैव सुग्रीवेण समागतः |

सुग्रीवाय च तत्सर्वं शंसद्रामो महाबलः || १-१-५९<br>आदितस्तद्यथावृत्तं सीतायाश्च विशेषतः |

सुग्रीवश्चापि तत्सर्वं श्रुत्वा रामस्य वानरः || १-१-६०<br>चकार सख्यं रामेण प्रीतश्चैवाग्निसाक्षिकम्
|

ततो वानरराजेन वैरानुकथनं प्रति || १-१-६१<br>रामायावेदितं सर्वं प्रणयाद्दुःखितेन च |

प्रतिज्ञातं च रामेण तदा वालिवधं प्रति || १-१-६२<br>वालिनश्च बलं तत्र कथयामास वानरः |

सुग्रीवः शङ्कितश्चासीन्नित्यं वीर्येण राघवे || १-१-६३<br>राघवप्रत्ययार्थं तु दुन्दुभेः कायमुत्तमम् 
|<br>दर्शयामास सुग्रीवो महापर्वतसन्निभम् || १-१-६४

<em>उत्स्मयित्वा महाबाहुः प्रेक्ष्य चास्थि महाबलः |<br>पादाङ्गुष्ठेन चिक्षेप सम्पूर्णं दशयोजनम् || 
१-१-६५</em>

बिभेद च पुनः सालान् सप्तैकेन महेषुणा |<br>गिरिं रसातलं चैव जनयन् प्रत्ययं तदा || १-१-६६

ततः प्रीतमनाश्चैव विश्वस्तश्च महाकपिः  |<br>किष्किन्धां रामसहितो जगाम च गुहां तदा || १-१-६७

ततोऽगर्जद्धरिवरः सुग्रीवो हेमपिङ्गलः |<br>तेन नादेन महता निर्जगाम हरीश्वरः || १-१-६८

अनुमान्य तदा तारां सुग्रीवेण समागतः |<br>निजघान च तत्रैनं शरेणैकेन राघवः || १-१-६९

ततः सुग्रीववचनाद्धत्वा वालिनमाहवे |<br>सुग्रीवमेव तद्राज्ये राघवः प्रत्यपादयत् || १-१-७०

स च सर्वान् समानीय वानरान् वानरर्षभः  |<br>दिशः प्रस्थापयामास दिदृक्षुर्जनकात्मजाम् || १-१-७१

ततो गृध्रस्य वचनात्सम्पातेेर्हनुमान् बली |<br>शतयोजनविस्तीर्णं पुप्लुवे लवणार्णवम् || १-१-७२

तत्र लङ्कां समासाद्य पुरीं रावणपालिताम् |<br>ददर्श सीतां ध्यायन्तीमशोकवनिकां गताम् || १-१-७३

निवेदयित्वाभिज्ञानं प्रवृत्तिं च निवेद्य च |<br>समाश्वास्य च वैदेहीं मर्दयामास तोरणम् || १-१-७४

पञ्च सेनाग्रगान् हत्वा सप्त मन्त्रिसुतानपि |<br>शूरमक्षं च निष्पिष्य ग्रहणं समुपागमत् || १-१-७५

अस्त्रेणोन्मुक्तमात्मानं ज्ञात्वा पैतामहाद्वरात् |<br>मर्षयन् राक्षसान् वीरो यन्त्रिणस्तान्यदृच्छया 
|| १-१-७६<br>ततो दग्ध्वा पुरीं लङ्कामृते सीतां च मैथिलीम् |<br>रामाय प्रियमाख्यातुं पुनरायान्महाकपिः || १-१-७७

सोऽभिगम्य महात्मानं कृत्वा रामं प्रदक्षिणम् |<br>न्यवेदयदमेयात्मा दृष्टा सीतेति तत्त्वतः || १-१-७८

ततः सुग्रीवसहितो गत्वा तीरं महोदधेः	|<br>समुद्रं क्षोभयामास शरैरादित्यसन्निभैः || १-१-७९

दर्शयामास चात्मानं समुद्रः सरितां पतिः |<br>समुद्रवचनाच्चैव नलं सेतुमकारयत् || १-१-८०

तेन गत्वा पुरीं लङ्कां हत्वा रावणमाहवे |<br>रामः सीतामनुप्राप्य परां व्रीडामुपागमत् || १-१-८१

तामुवाच ततो रामः परुषं जनसंसदि |<br>अमृष्यमाणा सा सीता विवेश ज्वलनं सती || १-१-८२

ततोऽग्निवचनात्सीतां ज्ञात्वा विगतकल्मषाम् |<br>कर्मणा तेन महता त्रैलोक्यं सचराचरम् || १-१-८३<br>
सदेवर्षिगणं तुष्टं राघवस्य महात्मनः ||<br>बभौ रामः संप्रहृष्टः पूजितः सर्वदैवतैः|| १-१-८४

अभिषिच्य च लङ्कायां राक्षसेन्द्रं विभीषणम् |<br>कृतकृत्यस्ततो रामो विज्वरः प्रमुमोद ह || १-१-८५

देवताभ्यो वरं प्राप्य समुत्थाप्य च वानरान्  |<br>अयोध्यां प्रस्थितो रामः पुष्पकेण सुहृद् वृतः || १-१-८६

भरद्वाजाश्रमं गत्वा रामः सत्यपराक्रमः |<br>भरतस्यान्तिकं रामो हनुमन्तं व्यसर्जयत् || १-१-८७

पुनराख्यायिकां जल्पन् सुग्रीवसहितश्च सः |<br>पुष्पकं तत्समारुह्य नन्दिग्रामं ययौ तदा || १-१-८८

नन्दिग्रामे जटां हित्वा भ्रातृभिः सहितोऽनघः |<br>रामः सीतामनुप्राप्य राज्यं पुनरवाप्तवान् || 
१-१-८९

प्रहृष्टमुदितो लोकस्तुष्टः पुष्टः सुधार्मिकः |<br>निरामयो ह्यरोगश्च दुर्भिक्षभयवर्जितः || १-१-९०

न पुत्रमरणं किंचिद्द्रक्ष्यन्ति पुरुषाः क्वचित् |<br>नार्यश्चाविधवा नित्यं भविष्यन्ति पतिव्रताः 
|| १-१-९१

न चाग्निजं भयं किञ्चिन्नाप्सु मज्जन्ति जन्तवः |<br>न वातजं भयं किञ्चिन्नापि ज्वरकृतं तथा 
|| १-१-९२<br>न चापि क्षुद्भयं तत्र न तस्करभयं तथा |

नगराणि च राष्ट्राणि धनधान्ययुतानि च || १-१-९३<br>नित्यं प्रमुदिताः सर्वे यथा कृतयुगे तथा |

अश्वमेधशतैरिष्ट्वा तथा बहुसुवर्णकैः || १-१-९४<br>गवां कोट्ययुतं दत्त्वा विद्वद्भ्यो विधिपूर्वकम् | 
|<br>असंख्येयं धनं दत्त्वा ब्राह्मणेभ्यो महायशाः || १-१-९५

राजवंशान् शतगुणान् स्थापयिष्यति राघवः |<br>चातुर्वर्ण्यं च लोकेऽस्मिन् स्वे स्वे धर्मे नियोक्ष्यति 
|| १-१-९६

दशवर्षसहस्राणि दशवर्षशतानि च |<br>रामो राज्यमुपासित्वा ब्रह्मलोकं गमिष्यति || १-१-९७

इदं पवित्रं पापघ्नं पुण्यं वेदैश्च सम्मितम् |<br>यः पठेद्रामचरितं सर्वपापैः प्रमुच्यते || १-१-९८

एतदाख्यानमायुष्यं पठन् रामायणं नरः |<br>सपुत्रपौत्रः सगणः प्रेत्य स्वर्गे महीयते || १-१-९९

पठन् द्विजो वागृषभत्वमीयात् |<br>स्यात् क्षत्रियो भूमिपतित्वमीयात् ||<br>वणिग्जनः पण्यफलत्वमीयात् |<br>जनश्च शूद्रोऽपि महत्त्वमीयात् || १-१-१००

इति वाल्मीकिरामायणे आदिकाव्ये बालकाण्डे प्रथमः सर्गः ||
undefined
undefined
undefined
